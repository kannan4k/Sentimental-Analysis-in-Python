 Primo PianoLa Cassa Depositi; Rinvio per Terna, sale BastioliPa.Pic.   187 words15 April 2014Corriere della SeraCORDESNAZIONALE2Italian(c) CORRIERE DELLA SERA   Per la presidenza si fa il nome di Catia Bastioli, amministratore delegato di Novamont, azienda novarese leader nella chimica «sostenibile» e nelle bioplastiche, per l'incarico a capo azienda circola invece il nome di Aldo Chiarini (gruppo Gdf Suez) ma di ufficiale non c'è nulla. Le nomine dei vertici di Terna «spettano al consiglio di amministrazione della Cassa depositi e prestiti», ricorda in una nota Palazzo Chigi, primo azionista dell'operatore di reti per la trasmissione di energia, società quotata in Piazza Affari. La Cdp possiede in Terna una quota del 29,85%; nel capitale siedono poi le Assicurazioni Generali con il 2% circa. «Le proposte dei vertici Cdp - viene assicurato comunque nella nota - saranno coerenti con i criteri seguiti dal governo nelle nomine di propria competenza».Dal 2005 la società è guidata da Flavio Cattaneo (50 anni), già direttore generale della Rai. L'attuale presidente, anche lui in carica dal 2005, è Luigi Roth, 73 anni, bocconiano. Nel consiglio a nove componenti non siede al momento nemmeno una donna.Pa.Pic.© RIPRODUZIONE RISERVATADocument CORDES0020140415ea4f00049
MACERATAGIURISPRUDENZA; Domani convegno sui trust113 words10 April 2014Il Resto del CarlinoRESCARC-MC4ItalianCopyright 2014 MONRIF NET S.R.L. Tutti diritti riservati-Credits   IL DIPARTIMENTO di Giurisprudenza dell'Università ospiterà domani il convegno dal titolo I trust. Uno strumento per le famiglie e per le imprese'. Il convegno è organizzato con il patrocinio dell'Ordine degli avvocati, del Consiglio notarile distretti riuniti di Macerata e Camerino e dell'Ordine dei Dottori Commercialisti e degli Esperti Contabili di Macerata e Camerino, in collaborazione con Banca Generali. I lavori, che inizieranno alle 9 e si svolgeranno nel corso dell'intera giornata, saranno coordinati dal direttore del dipartimento Ermanno Calzolaio e si concentreranno sui profili di maggior interesse del diritto dei trust per il mondo imprenditoriale e per la tutela degli interessi familiari.Document RESCAR0020140410ea4a000qx
MACERATAVENERDÌ, nell'aula magna dell'Università, Banca Generali orga...57 words9 April 2014Il Resto del CarlinoRESCARC-MC5ItalianCopyright 2014 MONRIF NET S.R.L. Tutti diritti riservati-Credits   VENERDÌ, nell'aula magna dell'Università, Banca Generali organizza il convegno «I trust: uno strumento per le famiglie e le imprese». L'obiettivo è approfondire il settore dell società di trust e delle fiduciarie che possono contribuire al rilancio delle imprese. Il convegno inizierà alle 9.30Document RESCAR0020140409ea49000u4
BORSA E BREVIB. GENERALI Raccolta a 2 miliardi. Rivisto al rialzo il target della raccolta nett...57 words8 April 2014Il Resto del CarlinoRESCARC-NAZ27ItalianCopyright 2014 MONRIF NET S.R.L. Tutti diritti riservati-Credits   B. GENERALI Raccolta a 2 miliardi. Rivisto al rialzo il target della raccolta netta di banca Generali per il 2014. L'amministratore delegato Piermario Motta spiega che «sarà intorno ai 2 miliardi», contro il precedente obiettivo di 1,6 miliardi.Document RESCAR0020140408ea480005n
BORSA E BREVITERNA Il Leone torna sopra il 2%. Il gruppo Generali, secondo gli aggiornamenti de...59 words8 April 2014Il Resto del CarlinoRESCARC-NAZ27ItalianCopyright 2014 MONRIF NET S.R.L. Tutti diritti riservati-Credits   TERNA Il Leone torna sopra il 2%. Il gruppo Generali, secondo gli aggiornamenti della Consob, è risalito sopra la soglia rilevante del 2% (al 2,004%) di Terna. Lo scorso 21 febbraio, Trieste aveva invece ridotto la sua partecipazione sotto il 2%.Document RESCAR0020140408ea4800058
corriereconomiaBilanci La riorganizzazione del polo della Bancassurance firmata da Gianemilio Osculati. Ex McKinsey, come Greco; Ca' de Sass Non solo finanza Ora Mister polizza abita quifabio tamburini   897 words7 April 2014Corriere della SeraCORDES8Italian(c) CORRIERE DELLA SERA   Il gruppo Intesa Sanpaolo supera Generali nella raccolta delle polizze vitaSorpresa. Generali, finora leader incontrastata sul mercato italiano delle assicurazioni, deve fare i conti con un concorrente che nel ramo vita l'ha raggiunta e superata: il polo di Intesa Sanpaolo, guidato da Gianemilio Osculati, a cui si aggiunge un'altra società del gruppo, Fideuram vita. La beffa è che proprio l'amministratore delegato della compagnia triestina, Mario Greco, aveva progettato nel 2006 la nascita di una società unica nelle assicurazioni e nell'asset management quando lavorava per l'allora Sanpaolo Imi. Il progetto venne rinviato a data da destinarsi dopo la fusione con Intesa e la conseguenza fu l'uscita di scena dello stesso Greco (vedere riquadro). Ora, sette anni dopo, il testa a testa nella classifica delle polizze vita vede all'opera due manager, Greco e Osculati, che hanno radici comuni: l'esperienza ai vertici della società di consulenza americana Mc Kinsey.Cinque anni di lavoroOsculati, 66 anni di cui una parte significativa passata al timone di Mc Kinsey, in seguito amministratore delegato dell'Università Bocconi. Greco, 54 anni, che si è formato proprio in Mc Kinsey prima di fare il grande salto nelle assicurazioni passando in Ras, poi in Allianz e infine al gruppo Zurich. I numeri documentano la sfida in corso. La parte assicurativa di Intesa Sanpaolo ha chiuso il 2013 raccogliendo nel ramo vita oltre 14 miliardi di premi che, sommando l'apporto della partecipata Fideuram vita, arrivano a 20 miliardi, di cui una parte minima nelle polizze danni. Quando basta per superare, sia pure di poco, i 19,6 miliardi complessivi di Generali. Non solo. Le compagnie riorganizzate da Osculati risultano in forte crescita.Il sorpasso è frutto di un lavoro partito cinque anni fa e in cui ha avuto voce in capitolo un terzo Mc Kinsey: Corrado Passera, all'epoca amministratore delegato di Intesa Sanpaolo e in precedenza cresciuto proprio alla scuola di Osculati, quando quest'ultimo era responsabile dell'area finanza della società di consulenza americana. La decisione da prendere era che fare delle attività di gruppo nelle assicurazioni e nell'asset management, cioè di quanto restava dopo l'addio di Greco. Sulla carta i numeri erano importanti, ma risultavano frazionati in più società. L'alternativa era puntare alla leadership sul mercato interno e su entrambi i fronti oppure vendere le attività sostituendole con forniture di società esterne al gruppo. Finì con la nomina di Osculati prima alla guida della parte assicurativa e successivamente, nel luglio 2012, a responsabile del Wealth management di gruppo, che comprende fondi pensione, asset management e la fabbrica prodotto del private banking. La necessità era mettere a fattor comune realtà organizzative diverse costruendo un polo unico. Così Osculati ha assunto l'incarico di amministratore delegato delle società, con una dozzina di collaboratori responsabili delle varie funzioni aziendali, sempre gli stessi in ognuna delle aziende, chiamati a seguire le varie aree, dagli investimenti alla direzione commerciale, dal marketing all'amministrazione e così via. Arrivando, come ama dire lo stesso Osculati, «ad una fusione de facto prima che de iure ». E, soprattutto, evitando quei meccanismi di rivalità tra manager che spesso intralciano gli accorpamenti tra società. Le altre priorità sono state il rinnovamento totale dei prodotti e un taglio drastico dei costi, con investimenti elevati nell'automazione.Il fiore all'occhiello è un contatore che spicca nella parte superiore dei video installati nelle sedi del polo assicurativo e che dà conto minuto per minuto dell'andamento della raccolta, totale e diviso per regioni. È l'incentivo a fare sempre meglio e fa parte di una strategia dell'attenzione nella motivazione dei dipendenti seguita personalmente da Osculati. Un contatore che, da qualche tempo, scatta sempre più frequentemente, come conferma il +94 per cento nella raccolta del ramo vita ottenuto nel 2013 sull'anno precedente e il +80 per cento del primo trimestre 2014. Risultati che permettono di brindare a uno dei pochi casi di successo dell'alleanza tra banche e assicurazioni, in genere naufragata per la difficoltà di conciliare mestieri diversi fatti da dipendenti abituati a lavorare in modo diverso.La forza della reteEppure proprio il rapporto con le 5 mila filiali di gruppo sta risultando vincente e permette una redditività davvero significativa: oltre 2,2 miliardi nel 2013 considerando gli utili prima delle tasse ottenuti con le polizze vita, quelli dell'asset management e le provvigioni pagate alla banca per il collocamento dei prodotti. Performance resa possibile anche dal taglio dei costi che permette a Osculati di vantare il miglior risultato di settore in Europa: lo 0,07 per cento sulla massa amministrata nell'asset management e lo 0,10 per cento sulla raccolta del ramo vita (contro lo 0,42 per cento di cinque anni fa). Il tutto occupando poco più di 500 dipendenti, prevalentemente nel ramo vita ma con obiettivi ambiziosi anche nelle coperture assicurative danni che per la società, ripete spesso Osculati, «sono il futuro perché siamo arrivati buoni ultimi e ci sono praterie da conquistare». A spese, si potrebbe aggiungere, di Generali ma anche di Allianz e UniSai. L'obiettivo è passare dalle 300 mila polizze attuali a 1 milione e 900 mila entro il 2017.© RIPRODUZIONE RISERVATADocument CORDES0020140407ea4700050
corriereconomiaDebutti Le concorrenti saranno Mediolanum, Banca Generali e Azimut; Borsa Il ritorno di Anima Ecco quanto vale il risparmio; In media le società italiane sono più care delle cugine europee Ma i multipli della nuova matricola non sembrano esageratiADRIANO BARRI'   711 words7 April 2014Corriere della SeraCORDES25Italian(c) CORRIERE DELLA SERA   Con Anima il risparmio gestito fa poker in Piazza Affari. Lo sbarco in Borsa del primo operatore indipendente (un ritorno in verità, visto che era quotata anni fa ma con altri azionisti) porta a quattro le società attive nell'industria della gestione del risparmio quotate che vede ai primi tre posti Mediolanum, Azimut e Banca Generali.Anima Holding occuperà l'ultima posizione in termini di capitalizzazione dal momento che la società, sulla base dell'intervallo di prezzo delle azioni in vendita, dovrebbe avere un valore di mercato compreso tra 1 e 1,4 miliardi. Ma allargando il panorama a livello europeo la prossima matricola di Piazza Affari entrerà comunque a fare parte di un club molto ristretto ed esclusivo dove il ruolo più importante è quello di Schroders con una capitalizzazione 7 miliardi di sterline. Nella tabella a fianco CorrierEconomia ha messo in rassegna le principali società del risparmio gestito in Italia ed Europa con l'indicazione di valutazioni e performance.Il momentoScorrendo i risultati delle performance si capisce come Anima Holding abbia deciso di debuttare in un momento favorevole per il settore, almeno nel Belpaese. Tutti i titoli quotati segnano una performance positiva ed in particolare Azimut che da inizio anno ha fatto un balzo superiore al 30%. Dal punto di vista valutativo la media delle società italiane mostra un p/e, un rapporto tra prezzo e utile dell'ultimo bilancio approvato pari a 19 volte, superiore rispetto alla media europea pari a 16.La pattuglia delle società di gestione italiane si mette in evidenza anche per la generosità: il rendimento medio del dividendo è pari al 3,3% rispetto al 3% dei cugini europei. Anima ha chiuso il 2013 con un utile netto di 119,7 milioni di euro, ben oltre i 42 dell'anno precedente. Un risultato che ha scontato in parte fattori positivi non del tutto ricorrenti, ma che comunque, al massimo dell'intervallo di valutazione indicato dal collocatori porta ad un p/e 2013 di 12 volte, ben al di sotto della media.Banca Imi, tra i consulenti dell'operazione, stima il valore della società sulla base di diversi criteri, tra i quali anche il confronto con i concorrenti, in 1,3 miliardi di euro. Che ci sia interesse su questa categoria di titoli lo dimostra l'ottima accoglienza riservata dal mercato ai risultati di Mediolanum riportati lo scorso 26 marzo. Nonostante l'annuncio di un utile netto 2013 in leggero calo sull'anno precedente Deutsche Bank ha confermato il giudizio Buy (comprare ndr) con un target di 8 euro. Stessa decisione da parte di Equita che ha anch'essa ribadito il buy, alzando il prezzo obiettivo a 7,7 da 7,5 euro. Secondo gli analisti della sim milanese: «la fase positiva della raccolta proseguirà anche nel 2014».ParagoniGiudizi positivi anche su Azimut. Lo scorso 18 marzo Goldman Sachs ha alzato il prezzo obiettivo sul titolo a 30,7 euro dai 28 euro precedenti. Gli analisti americani hanno confermano il titolo anche nella propria conviction buy list (le migliori opportunità di acquisto). Ma dopo un rally che da inizio anno ha spinto il titolo al rialzo del 30% e ben dieci trimestri consecutivi con segno positivo qualcuno comincia a prendere profitto. Dalle comunicazioni settimanali a Consob risulta infatti che JPMorgan abbia limato la propria quota in Azimut dal 2,26% all'1,898%. L'operazione risale al 26 marzo. Volgendo lo sguardo a livello internazionale il futuro appare meno incoraggiante. In Europa i titoli del settore mostrano segni di cedimento con performance in alcuni casi molto negative. È il caso di Ashmore, colosso inglese con una capitalizzazione di 2,4 miliardi, che a gennaio a oggi perde il 15,3%. Stessa sorte per Aberdeen am, 5,6 miliardi di capitalizzazione , che lascia sul terreno il 13%. In tutti i casi però le società trattando ancora con multipli ben superiori a quelli di collocamento di Anima. Il debutto del gruppo previsto il 10 aprile, non dovrebbe quindi riservare cattive sorprese.© RIPRODUZIONE RISERVATADocument CORDES0020140407ea470001w
EconomiaIl Leone di Trieste; Generali le liste per i sindaci96 words5 April 2014Corriere della SeraCORDESNAZIONALE43Italian(c) CORRIERE DELLA SERA   MILANO - Sono due le liste di candidati, una presentata da Mediobanca e una dai fondi d'investimento, per il rinnovo del collegio sindacale delle Generali, depositate in vista dell'assemblea annuale del 30 aprile della compagnia di assicurazioni. Mediobanca, socio con il 13,4% del Leone, candida Lorenzo Pozza, Antonia Di Bella e Maurizio Dattilo come sindaci effettivi. La lista dei fondi guidati da Assogestioni candida invece a sindaco Carolyn Dittmeier che, in quanto di nomina delle minoranze, sarebbe presidente del collegio sindacale.© RIPRODUZIONE RISERVATADocument CORDES0020140405ea450005h
FORLI' PRIMO PIANOdi UGO RAVAIOLI È IN ARRIVO il Vinitaly, il salone internazionale del vi...506 words5 April 2014Il Resto del CarlinoRESCARC-FO5ItalianCopyright 2014 MONRIF NET S.R.L. Tutti diritti riservati-Credits   di UGO RAVAIOLI È IN ARRIVO il Vinitaly, il salone internazionale del vino e dei distillati che fra i 4mila espositori vedrà la partecipazione anche di 18 aziende del nostro comprensorio. Nella pattuglia forlivese che da domani al 9 aprile esporrà i suoi prodotti di punta al Vinitaly a farla da padrone è Bertinoro, da cui proverranno 8 delle 18 cantine presenti. Il dato forse però più saliente è che dalle nostre parti le quote rosa si sono già ritagliate un bello spazio: fra i vignaioli' spiccano ad esempio i nomi di Graziella Pezzi (oggi alla guida della Fattoria Paradiso, che ha una storia ultracentenaria), di Giovanna Madonia, di Alessandra Raffaella Bissoni e di Federica Prugnoli (anche loro bertinoresi) e di Marta Valpiani (che assieme alla figlia Elisa opera a Castrocaro). Proporrà le sue etichette a Verona anche la Gregorina di Terra del Sole, che fa parte di un gruppo di 8 tenute controllate da una holding di Generali Assicurazioni. Un cenno a parte merita la tenuta La Palazza' di Claudio Drei Donà che con il Pruno 2010 si è conquistata un posto fra in Opera Wine', evento che monopolizzerà la vigilia del Vinitaly proponendo i 100 migliori vini italiani designati dalla rivista statunitense Wine Spectator. QUELLO che pochi sanno è che la massima rassegna mondiale di un settore in cui l'Italia primeggia (detiene il 30% dei vitigni del pianeta) ha un padre forlivese. A idearla, nell'ormai lontano 1967, fu Angelo Betti, all'epoca capo dell'ufficio stampa della Fiera di Verona di cui sarebbe poi diventato qualche anno più tardi segretario generale. Laureato in scienze agrarie e giornalista, Betti a Forlì era però conosciuto soprattutto come e fiol de tabacher, il figlio del tabaccaio. Mario, il popolare papà, gestiva uno storico sale e tabacchi in via Caterina Sforza. Il giovane Angelo, classe 1920, era stato partigiano con un nome di battaglia che ne rivelava in parte il carattere: Guascone. A guerra finita fu uno degli animatori del Garibaldino', il giornale della sinistra locale e poi fu corrispondente del quotidiano Il Progresso d'Italia'. Ma fu in particolare sulle pagine nazionali del Resto del Carlino, sulle quali aprì e curò le rubriche agro-zootecniche, che Betti dimostrò quel talento che gli spalancò le porte della Fiera di Verona, dove fu assunto nel 1958 per occuparsi della comunicazione. Nel 1971 fu nominato vice segretario, poi nel 1976 segretario generale. Ovvero il numero uno. Lo sarebbe stato fino alla pensione per la quale optò nel 1987. Nel frattempo il Vinitaly, la sua creatura, aveva bruciato le tappe. La prima edizione fu ospitata il 22 e 23 settembre del 1967, a due passi dall'Arena, sotto il nome di Giornate del vino'. Solo nel '71 la denominazione ufficiale divenne Vinitaly e nel '78 la rassegna acquisì una dimensione internazionale. Betti si è spento nel febbraio del 1998, all'età di 78 anni. Veronafiere gli ha dedicato un premio giornalistico assegnato annualmente.Document RESCAR0020140405ea45000up
FORLI' PRIMO PIANOVinitaly, diciotto cantine504 words5 April 2014Il Resto del CarlinoRESCARC-FO4ItalianCopyright 2014 MONRIF NET S.R.L. Tutti diritti riservati-Credits   A Verona nel weekend l'appuntamento clou (creatodi UGO RAVAIOLI È IN ARRIVO il Vinitaly, il salone internazionale del vino e dei distillati che fra i 4mila espositori vedrà la partecipazione anche di 18 aziende del nostro comprensorio. Nella pattuglia forlivese che da domani al 9 aprile esporrà i suoi prodotti di punta al Vinitaly a farla da padrone è Bertinoro, da cui proverranno 8 delle 18 cantine presenti. Il dato forse però più saliente è che dalle nostre parti le quote rosa si sono già ritagliate un bello spazio: fra i vignaioli' spiccano ad esempio i nomi di Graziella Pezzi (oggi alla guida della Fattoria Paradiso, che ha una storia ultracentenaria), di Giovanna Madonia, di Alessandra Raffaella Bissoni e di Federica Prugnoli (anche loro bertinoresi) e di Marta Valpiani (che assieme alla figlia Elisa opera a Castrocaro). Proporrà le sue etichette a Verona anche la Gregorina di Terra del Sole, che fa parte di un gruppo di 8 tenute controllate da una holding di Generali Assicurazioni. Un cenno a parte merita la tenuta La Palazza' di Claudio Drei Donà che con il Pruno 2010 si è conquistata un posto fra in Opera Wine', evento che monopolizzerà la vigilia del Vinitaly proponendo i 100 migliori vini italiani designati dalla rivista statunitense Wine Spectator. QUELLO che pochi sanno è che la massima rassegna mondiale di un settore in cui l'Italia primeggia (detiene il 30% dei vitigni del pianeta) ha un padre forlivese. A idearla, nell'ormai lontano 1967, fu Angelo Betti, all'epoca capo dell'ufficio stampa della Fiera di Verona di cui sarebbe poi diventato qualche anno più tardi segretario generale. Laureato in scienze agrarie e giornalista, Betti a Forlì era però conosciuto soprattutto come e fiol de tabacher, il figlio del tabaccaio. Mario, il popolare papà, gestiva uno storico sale e tabacchi in via Caterina Sforza. Il giovane Angelo, classe 1920, era stato partigiano con un nome di battaglia che ne rivelava in parte il carattere: Guascone. A guerra finita fu uno degli animatori del Garibaldino', il giornale della sinistra locale e poi fu corrispondente del quotidiano Il Progresso d'Italia'. Ma fu in particolare sulle pagine nazionali del Resto del Carlino, sulle quali aprì e curò le rubriche agro-zootecniche, che Betti dimostrò quel talento che gli spalancò le porte della Fiera di Verona, dove fu assunto nel 1958 per occuparsi della comunicazione. Nel 1971 fu nominato vice segretario, poi nel 1976 segretario generale. Ovvero il numero uno. Lo sarebbe stato fino alla pensione per la quale optò nel 1987. Nel frattempo il Vinitaly, la sua creatura, aveva bruciato le tappe. La prima edizione fu ospitata il 22 e 23 settembre del 1967, a due passi dall'Arena, sotto il nome di Giornate del vino'. Solo nel '71 la denominazione ufficiale divenne Vinitaly e nel '78 la rassegna acquisì una dimensione internazionale. Betti si è spento nel febbraio del 1998, all'età di 78 anni. Veronafiere gli ha dedicato un premio giornalistico assegnato annualmente.Document RESCAR0020140405ea45000u5
EconomiaPiazza Affari; corrono Intesa e Generali Vendite su Yoox e MonclerGIACOMO FERRARI   224 words4 April 2014Corriere della SeraCORDESNAZIONALE43Italian(c) CORRIERE DELLA SERA   In attesa del direttivo Bce, le Borse europee sono rimaste incerte sulla direzione da prendere durante tutta la prima parte della seduta. Poi, nel pomeriggio, le parole di Mario Draghi, che ha confermato la volontà dell'Eurotower di sostenere l'economia con nuove misure di politica monetaria, hanno riportato la fiducia tra gli operatori. Il cambio di marcia ha tuttavia favorito soprattutto Piazza Affari, che al termine delle contrattazioni ha realizzato la migliore performance fra i listini del Vecchio Continente, con l'indice Ftse-Mib in crescita dell'1,38%. Anche lo spread Bund-Btp è leggermente migliorato, a 166 punti base in chiusura. A beneficiarne è stato soprattutto il comparto finanziario. Popolare di Milano (+4,23%) guida infatti la lista dei rialzi nel paniere delle blue-chips, seguita da Intesa Sanpaolo (+3,24%), promossa da Akros che ha alzato il target-price a 2,7 euro, e da Unicredit (+2,81%). Altrettanto consistenti i progressi di Generali (+2,74%) e UnipolSai (+2,54%) mentre nel resto del listino si è messo in luce Il Sole 24 ore (+7,74%). Sono tornati a soffrire, invece, i titoli del lusso, con Yoox che ha ceduto il 2,34% e Moncler l'1,18%.© RIPRODUZIONE RISERVATADocument CORDES0020140404ea440006t
EconomiaGenerali; La richiesta danni a Perissinotto99 words3 April 2014Corriere della SeraCORDESNAZIONALE27Italian(c) CORRIERE DELLA SERA   Generali ha richiesto danni per 60 milioni a Giovanni Perissinotto. Secondo Il Sole 24 Ore il Leone ha avviato così l'azione giuslavoristica verso l'ex numero uno e l'ex direttore generale Raffaele Agrusti. Ieri in una nota Perissinotto ha detto di non aver «ancora ricevuto alcuna notifica», ma di non dubitare «della veridicità della notizia, visto l'accanimento», «incomprensibile e persecutorio», dimostrato dal nuovo vertice di Generali nei suoi confronti. Si definisce poi «assolutamente tranquillo», nella «piena convinzione di aver sempre agito correttamente, avendo come riferimento il consiglio».© RIPRODUZIONE RISERVATADocument CORDES0020140403ea430005q
corriereconomiaConcentrazioni Tra risparmio gestito e acquisizioni; Assicurazioni I cinque cavalieri della nuova «Vita»; Intesa, Generali, UnipolSai, Allianz e Poste: tutti contro tutti per un mercato tornato redditiziosergio bocconi   1,100 words31 March 2014Corriere della SeraCORDES7Italian(c) CORRIERE DELLA SERA   Cà de Sass rivendica il primato sul mercato domestico Balzo in avanti della tedesca Allianz che ha acquisito premi ex Ligresti Poste Vitaha aumentatola raccoltadel 25,3per cento UnipolSaiha raccoltonel 2013 premi per 15,4 miliardi di euroLe Generali riorganizzano le attività italiane e puntano su brand del Leone, Intesa Sanpaolo rivendica la leadership e vuole formare un mega polo assicurativo, UnipolSai è ormai la realtà dell'ultima fusione possibile fra grandi protagonisti del settore, Poste Vita sarà presto privatizzata con la casa madre, Allianz ha appena acquisito 1,1 miliardi di premi ex Milano con un rafforzamento consistente. C'è grande movimento fra i cinque superbig delle polizze del nostro Paese: è cominciata una «grande guerra» sulle nuovi basi che ciascun player sta costruendo.Al centroSignificativo del clima che si sta vivendo è un passaggio del piano d'impresa che Intesa San Paolo ha presentato al mercato venerdì. Fra i punti qualificanti del business plan c'è proprio la crescita nel settore assicurativo e la slide numero 31 illustrata agli analisti deve aver fatto sobbalzare Mario Greco, group ceo delle Generali: secondo le proiezioni «basate sugli ultimi dati disponibili» Intesa Sanpaolo si presenta come il polo (con Fideuram vita) numero uno del settore nel nostro Paese con circa 20 miliardi di premi. Ciò significa che in questa classifica (che non cita i nomi dei concorrenti ma indica solo le cifre di raccolta delle principali società) il Leone di Trieste, con 19,5 miliardi, è al secondo posto.La sfida per la leadership nel nostro mercato è dunque cominciata. Intesa Sanpaolo sta costruendo il maxipolo della bancassurance intorno alla compagnia vita guidata da Gianemilio Osculati, che nel 2013 ha realizzato 14 miliardi di premi (volume quasi raddoppiato rispetto a 12 mesi prima). Ancora non è noto quale «forma» avrà il polo alla fine del periodo di piano d'impresa, cioè al 2017: si sa che comprenderà Fideuram vita (oggi sotto Banca Fideuram), Intesa Sanpaolo vita e Intesa Sanpaolo assicura, la compagnia danni che realizza 200 milioni di premi e che è previsto quadruplichi la raccolta. Venerdì è stato detto che si va verso una piattaforma unica di information technology e una centralizzazione delle attività di back-office , con un percorso quindi di sinergie e riduzione di costi.Chiusi da tempo i rapporti di partnership nella bancassurance (e attenuate le reciproche partecipazioni), Intesa e Generali ora si contendono dunque la posizione di numero uno sul mercato domestico. La riorganizzazione del gruppo triestino impostata da Greco prevede in Italia, che per la compagnia rappresenta il 30% del business , un «immenso lavoro», come lo ha definito il 21 marzo Philippe Donnet, il nuovo country manager e amministratore delegato di Generali Italia. Dopo il riassetto societario e del portafoglio marchi (portati da 10 a 3), è stata avviata l'integrazione delle strutture tecniche, distributive e operative. Un passaggio che porterà nel 2016 ad avere nel nostro Paese 3 mila punti vendita con un'unica offerta di prodotti e un unico marchio e una gamma prodotti sfoltita da 270 a 70. Con un investimento previsto di 300 milioni.Polo cooperativoOvviamente più complesso è il piano d'integrazione e industriale di UnipolSai, guidata da Carlo Cimbri. Complesso non solo perché sconta le difficoltà di qualsiasi merger , ma anche perché è stato particolarmente travagliato il percorso che ha portato all'unione e che ha visto solo poche settimane fa l'ultimo passaggio, peraltro molto significativo in termini di numeri, con la cessione di 1,1 miliardi di premi ad Allianz Italia. Dismissione in linea con gli impegni presi con l'Antitrust in sede di approvazione del progetto di fusione fra la compagnia della Lega delle cooperative e quella prima controllata dalla famiglia Ligresti, salvata dal collasso proprio grazie all'intervento di Unipol. Da due gruppi medio-grandi è nato il terzo big che nel 2013 ha realizzato una raccolta di 15,4 miliardi di premi, con una prevalenza nei rami danni (9,3 miliardi contro i 6,1 nel vita). Se poi si considera tutto il gruppo Unipol, che controlla anche Linear, Unisalute e Arca, i premi salgono a 16,8 miliardi. Ora, dopo l'accordo con Allianz, il perimetro della raccolta di UnipolSai va considerato intorno ai 14,3 miliardi: con il portafoglio di 1,1 miliardi di premi sono stati cedute 730 agenzie e 500 dipendenti. L'operazione aggiorna anche gli obiettivi di piano al 2015 presentati a fine 2012.Ha compiuto invece un balzo in avanti Allianz Italia: la raccolta che a fine 2013 era pari a 12,4 miliardi (8,4 nel vita, il resto nei danni) con una crescita di quasi il 20%, dopo l'acquisizione del pacchetto ex Milano assicurazioni va considerata pari a circa 13,5 miliardi: fra le due compagnie che hanno realizzato la transazione si ha dunque una sorta di testa a testa nella classifica dei big. La filiale italiana del gruppo assicurativo tedesco ha cambiato numero uno da gennaio con l'arrivo di Klaus-Peter Roehler, che ha lasciato l'incarico di ceo in Svizzera dopo essere stato per cinque anni (dal 2007 al 2011) direttore generale nel nostro Paese.Colpo grossoA parte l'acquisizione, che rappresenta un colpo grosso visto che sembrano ormai rare le occasioni di crescita esterna nel nostro mercato, Allianz Italia ha anche sviluppato un modello di business digitale destinato a trasformare la agenzie (la società ha unificato le reti distributive in un unico network ) e a diventare prototipo per l'intero gruppo. Modello che è sostenuto da una campagna pubblicitaria partita proprio ieri.Più o meno alla stessa posizione in classifica aspira però anche Poste vita, guidata da Maria Bianca Farina. Nel 2013, con una crescita del 25,3%, la raccolta della compagnia che verrà presto collocata sul mercato con il resto del gruppo è salita a 13,2 miliardi. Ciò significa che nel ramo previdenziale è al secondo posto dopo Generali Italia, che nel vita raccoglie 13,3 miliardi. La privatizzazione porterà verosimilmente cambiamenti importanti in tutto il gruppo Poste Italiane e anche nel settore assicurativo che ha registrato una crescita record visto che solo nel 2007 realizzava una raccolta pari a 5 miliardi mentre oggi rappresenta metà del fatturato consolidato. Si è già fatto il nome di Mario Greco, che però ha smentito. Senza dubbio solo una suggestione, ma che la dice lunga sulla «vivacità» della grande battaglia delle polizze in atto in Italia.© RIPRODUZIONE RISERVATADocument CORDES0020140331ea3v00040
EconomiaSalone del Risparmio La proposta più votata alla conferenza finale; Fondi pensione sconosciuti? Spieghiamoli su TwitterRoberto E. Bagnoli   484 words29 March 2014Corriere della SeraCORDESNAZIONALE43Italian(c) CORRIERE DELLA SERA   MILANO - Quattro progetti per rilanciare la previdenza complementare, che sarà sempre più necessaria per milioni di lavoratori. E il maggior gradimento è andato a un piano di comunicazione per migliorare l'informazione in materia, che è decisamente scarsa.Ecco il verdetto finale sulle venti proposte presentate alla Call for ideas promossa dall'associazione ItaliaCamp, il network che mette in collegamento con istituzioni e operatori chi lancia un suggerimento articolato in un determinato settore. L'iniziativa è stata presentata ieri nella conferenza di chiusura del Salone del Risparmio, organizzato da Assogestioni all'Università Bocconi di Milano, e che quest'anno era dedicato in modo particolare al tema dell'investimento di lungo termine. La giuria per la scelta delle proposte era composta da Assogestioni, Assofondipensione (che raggruppa i fondi aziendali e di categoria), Comitato previdenza, Banca Generali, Covip , Mefop e Prometeia. Le idee rientravano in due aree tematiche, «Sapere per pianificare» e «Fare per ricostruire», e saranno presentate ad autorità e operatori per verificarne la fattibilità. Quella giudicata più importante dal televoto nell'Auditorium del Salone, con il 32% delle risposte, è stata presentata da Doriana Silvestri, dell'associazione Cultura Previdenziale, e punta a diffondere la cultura della rendita complementare anche attraverso i social network, gli strumenti più utilizzati dai giovani. Nella speranza che, tra Twitter e Facebook, l'importanza di pensare al futuro diventi un fenomeno virale. I giovani, che e avranno particolarmente bisogno del secondo pilastro, hanno infatti percentuali bassissime di adesione.In generale, però, l'intero sistema deve ancora decollare: sono iscritti circa sei milioni di lavoratori (quasi uno su quattro), ma 1,2 milioni hanno sospeso il versamento dei contributi. Gli aderenti crescono solo per alcuni prodotti, come i Pip (Piani previdenziali individuali di tipo assicurativo), che però presentano le spese medie più elevate. «Abbiamo un forte interesse a sviluppare i fondi pensione, anche per rafforzare il loro ruolo di investitori istituzionali - ha sottolineato il vice-ministro dell'Economia Enrico Morando -. Anche se non bisogna destare eccessivi allarmismi sulla copertura offerta dalla pensione pubblica: che, se non in casi particolari, rimarrà comunque adeguata». La quinta edizione del Salone, che si è aperta con la presentazione del neo-eletto presidente di Assogestioni Giordano Lombardo («il risparmio si candida ad assumere un ruolo importante nell'industria nazionale ed europea»), ha avuto oltre 13 mila visitatori, che hanno passeggiato tra i 100 stand e partecipato a 100 conferenze su temi tecnici e di largo interesse. Ieri, ultima giornata, tutti gli spazi sono stati come di consueto aperti ai risparmiatori interessati ad approfondire le proprie conoscenze in materia. E proprio ieri Roberto D'Agostino, vice direttore generale della Consob, ha annunciato la partenza del portale di educazione finanziaria dell'Autorità di Vigilanza che sarà sul Web dal prossimo autunno.Roberto E. BagnoliGiuditta Marvelli© RIPRODUZIONE RISERVATADocument CORDES0020140329ea3t0002s
IL SETTIMANALEAl Salone del Risparmio saranno assegnati la cerimonia è prevista per la sera del 26 ...505 words25 March 2014Il Resto del CarlinoRESCARC-NAZSET5ItalianCopyright 2014 MONRIF NET S.R.L. Tutti diritti riservati-Credits   Al Salone del Risparmio saranno assegnati la cerimonia è prevista per la sera del 26 anche gli Oscar dei Fondi d'Investimento. Ma c'è già chi può archiviare un 2013 di grandi successi e un inizio di anno assai promettente. Tra queste c'è sicuramente Banca Generali che si è guadagnata già un Oscar, quello di bilancio, e ha archiviato un 2013 ottimo: massa amministrata salita a 29,1 miliardi (più 11%) ricavi in crescita a 367 milioni e utile salito del 9% a 141,3 milioni. La ricetta del successo, afferma l'amministratore delegato Piermario Motta, è : "L'efficacia di un modello di business che ha nella spinta all'innovazione, nella qualità dei servizi e nel profilo dei propri consulenti finanziari elementi distintivi in grado di catalizzare risorse di talento e di fornire certezze a risparmiatori ed azionisti. E' significativo che siano le attività ricorrenti il motore principale di una crescita che non riguarda solo la redditività ma anche gli indici di solidità patrimoniale".Banca Generali che ha una rete di promotori diffusa su tutto il territorio nazionale con altissime professionalità svolge tutte le funzioni di gestione patrimoniale, ha una forte integrazione tra assicurazione e piani d'investimenti, sta sviluppando molti servizi on line e soprattutto propone periodicamente ai clienti in un'attenta attività di consulenza la conoscenza diretta con i suoi partner finanziari fornendo tutte le informazioni necessarie per una gestione consapevole e profittevole del risparmio e dei capitali investiti. L'articolazione dei prodotti offerti copre tutte le possibili opportunità: da prodotti assicurativi come Previdenza Attiva che consentono di variare continuamente l'ammontare dell'investimento, ai piani pensione small gestiti da Genertel, da soluzioni d'investimento esclusive come Sicav, dal risparmio "18 anni" a piani come Pensione Concreta, fino ad arrivare ad una consulenza familiare come "Bilancio familiare" che consente di monitorare le proprie spese e di decidere volta per volta che fare con i risparmi o all'erogazione di mutui personalizzati. Come dire che la chiave del successo sta nella trasparenza massima verso il cliente e nella massima personalizzazione dei servizi. Una formula che è appannaggio anche di Che Banca (gruppo Mediobanca) che di recente ha affiancato all'operatività della banca commerciale ( muti, conti di deposito, conti correnti, prestiti personali e tutti i servizi assicurativi) quella di gestione del risparmio. E che in brevissimo tempo ha raggiunto risultati molto importanti. A due mesi dal suo lancio, Risparmio Gestito CheBanca! ha già raggiunto oltre 135 milioni di euro di investimenti. In due mesi CheBanca! 4.000 nuovi clienti, di cui il 24% acquisiti sul web, che hanno deciso di affidarsi alla gestione patrimoniale di questo istituto e di investire i loro risparmi nella selezione di fondi proposta dalla "banca in giallo" che si appresta a varare nuovi servizi che saranno presentati proprio al Salone del Risparmio. Abbassare i costi, rendere dinamici gli investimenti: così gli investimenti via web fanno boom. Il successo di Online SimDocument RESCAR0020140325ea3p00096
corriereconomiaCall4IdeasP. PU.   153 words24 March 2014Corriere della SeraCORDES26Italian(c) CORRIERE DELLA SERA   Sono una ventina le proposte per rilanciare la previdenza integrativa, arrivate a Call 4 Ideas. Il sito realizzato da Assogestioni, in collaborazione con ItaliaCamp (network che unisce settanta università Italiane con istituzioni e imprese, per promuovere il processo d'innovazione sociale) per raccogliere nuove idee e progetti. Adesso, le proposte passano al vaglio della Commissione giudicatrice, composta da: Fabio Galli e Sonia Maffei (Assogestioni); Marco Abatecola (Assofondi Pensione); Michael Atzwanger (Alpen Bank); Riccardo Renna (Banca Generali); Marco Barbaro ( Bnp Paribas); Raffaele Capuano (Covip); Mauro Marè (Mefop); Chiara Fornasari (Prometeia). I tre migliori progetti saranno presentati nella conferenza di chiusura della manifestazione, organizzata da Assogestioni, in collaborazione con Banca Generali, in calendario per venerdì 28 marzo alle 14,30, presso l'Auditorium dell'Università Bocconi, con il titolo «Previdenza o provvidenza? Una nuova bussola per il futuro». I progetti vincitori, saranno tema di discussione dell'incontro.P. PU.© RIPRODUZIONE RISERVATADocument CORDES0020140324ea3o0004i
corriereconomiaSummitP. PU.   151 words24 March 2014Corriere della SeraCORDES14Italian(c) CORRIERE DELLA SERA   Aprirà i lavori della quinta edizione del Salone del Risparmio 2014, la conferenza plenaria, mercoledì 26 marzo, ore 10,30, presso l'Auditorium della Bocconi, a cui parteciperanno: Giordano Lombardo (vice presidente di Assogestioni, facente funzioni di presidente dell'Associazione); Steven Maijoor (presidente Esma, Autorità di vigilanza sulla stabilità del sistema europeo); Christian Dargnat (presidente di Efama, la federazione che riunisce le Assogestioni europee). Darà il saluto di benvenuto il rettore dell'Università Bocconi, Andrea Sironi. Seguirà, una tavola rotonda con la partecipazione di Andrea Dargnat, Tito Boeri (Università Bocconi), Tommaso Corcos (Eurizon Capital), Ferruccio de Bortoli (direttore del Corriere della Sera), Pietro Giuliani (Azimut) e Nikhil Srinivasan (Gruppo Generali) che si confronteranno sull'importanza sistemica dell'industria del risparmio gestito e il valore degli investimenti di lungo termine per il futuro previdenziale dei singoli individui. Moderatore: Andrea Cabrini direttore di Class Cnbc.P. PU.© RIPRODUZIONE RISERVATADocument CORDES0020140324ea3o00040
ECONOMIA & FINANZACaccia ai titoli dimenticati271 words23 March 2014Il Resto del CarlinoRESCARC-NAZ24ItalianCopyright 2014 MONRIF NET S.R.L. Tutti diritti riservati-Credits   LA CRESCITA, questo è il motore della Borsa. E se guardate i grafici capirete che finalmente il benefico effetto di questa parola sta scaldando Milano addirittura più di Francoforte. La Borsa è un gioco di vasi comunicanti, quando ci si convince che un Paese è rimasto indietro rispetto agli altri ecco che fioccano gli ordini di acquisto. Che poi questo sia vero o meno vero poco importa, il trenino della felicità è in movimento e forza si aggiunge a forza, acquisti ad acquisti. Ormai il nostro obiettivo di 25.000 dell' Ftse All Share è bene in vista e quota 24.000 ci fa l'occhiolino, là infatti avremo le prime resistenze. Finora la Borsa italiana ha premiato le azioni che hanno dei bilanci sani e in crescita, come Brembo, Ima, Interpump, Banca Generali, Cairo, Esprinet e le tante altre citate su queste colonne. Ora la caccia grossa si è spostata sui titoli che il mercato ha dimenticato indietro, quelli che hanno Roe e Roi superiori al 10% e costanti e regolari nel tempo. Ma di qualche titolo buono il mercato si è dimenticato, ad esempio Csp, piuttosto che Cembre o addirittura MutuiOnline. Sono i titoli dimenticati dal mercato, pronti a partire. Ed è sui questi titoli dove ancora si deve concentrare la caccia grossa dell'investitore accorto. Poi verrà la fase del tutto su, tutti geni della Borsa' che sarà la fase più dolce di tutte che inizierà al superamento di quota 25.000. Una fase da vivere con un solo animo: quello di chi sa che prima o poi arriva la fine.Document RESCAR0020140323ea3n00090
EconomiaIl Leone di Trieste; Donnet: piano e integrazione Così Generali cresce in ItaliaSergio Bocconi   512 words22 March 2014Corriere della SeraCORDESNAZIONALE43Italian(c) CORRIERE DELLA SERA   VENEZIA - Con una campagna di comunicazione e pubblicità da oltre 10 milioni Generali Italia presenta l'avvio dell'integrazione che vedrà nel 2016 tutte le attività assicurative del gruppo nel nostro Paese riunite sotto un unico marchio e un'unica offerta di prodotti.La campagna, che con il titolo «vediamo positivo» prevede anche installazioni in sei piazze italiane di occhiali giganti (ieri erano anche a Venezia in San Marco, proprio sotto Procuratie Vecchie, gli edifici storici del gruppo che occupano quasi un lato intero della piazza e che, è stato sottolineato, resteranno di proprietà del Leone) sarà in un certo senso il biglietto da visita del nuovo corso della compagnia nel nostro Paese. All'inizio avrà una identità «corporate» per poi passare a una focalizzazione su due nuovi prodotti: nel vita «Valore futuro», che prevede investimenti in mercati emergenti, e nella Rc auto una polizza a «consumo» con l'uso della «scatola nera».«Per il 2015 puntiamo a un risultato operativo più alto e a restare in una posizione di leadership sia qualitativa sia quantitativa nel Paese». Così Philippe Donnet, country manager e amministratore delegato di Generali Italia, che comprende le controllate Alleanza, Genertel e Banca Generali, ha illustrato ieri a Venezia gli obiettivi del piano di integrazione 2014-2016 che, è ha sottolineato, per il 90% sarà completato entro la fine del prossimo anno. Accanto a Donnet c'erano Davide Passero (marketing), Bruno Scaroni (distribuzione), Marco Sesana (sistemi informativi) e Gianluca Perin (risorse umane).La nuova compagnia, nata dalla fusione e riorganizzazione delle società in Italia delle Generali, nel 2013 ha realizzato premi per 19,6 miliardi, 13,3 nel vita e 6,3 nei danni, un utile operativo in crescita del 16% a 1,72 miliardi (il 40 % di quello totale di gruppo) con una quota di mercato del 15,4% che la colloca al primo posto nel settore delle polizze nel nostro Paese. L'integrazione prevede al 2016 3 mila punti vendita con il marchio del Leone e la razionalizzazione della gamma dei prodotti, che scenderanno dagli attuali 270 a 70, e la riqualificazione di oltre mille persone. Il passaggio transitorio del cobranding si concluderà con l'archiviazione dei marchi Ina Assitalia, Toro, Lloyd italico e Augusta. L'unica compagnia avrà sotto il profilo territoriale quattro centri direzionali: Mogliano Veneto (vita e imprese), Roma (retail non auto e istituzioni), Torino (auto) e Milano (liquidazione sinistri). «Stiamo andando molto veloci nonostante la complessità dell'integrazione», ha sottolineato il numero uno di Generali Italia.Un «immenso lavoro», come lo ha definito Donnet, che richiede investimenti per 300 milioni e la cui realizzazione avviata lo scorso anno con la semplificazione societaria consentirà a Generali di essere «più forte» ha sottolineato l'amministratore delegato, in un contesto domestico reso più competitivo dalle mosse di tutti i principali player: la fusione di Unipol e Fonsai, l'acquisizione da parte di Allianz di 1,1 miliardi di premi da UnipolSai, la privatizzazione di Poste vita.Sergio Bocconi© RIPRODUZIONE RISERVATADocument CORDES0020140322ea3m0005c
ECONOMIA & FINANZAGenerali, l'integrazione corre veloce «Così resteremo i numeri uno»448 words22 March 2014Il Resto del CarlinoRESCARC-NAZ26ItalianCopyright 2014 MONRIF NET S.R.L. Tutti diritti riservati-Credits   L'ad Donnet: «Nel 2016 3mila punti vendita con un unico marchio»MILANO GENERALI Italia vuole restare numero uno, dopo la grande ristrutturazione. Nel 2013 la società ha segnato premi per 19,6 miliardi di euro (+2,3%), di cui 13,3 miliardi nel Vita e 6,3 miliardi per la parte Danni, e una quota di mercato del 15,4%, al primo posto in Italia, contro il 14% di Intesa Sanpaolo e il 12% di UnipolSai. Il risultato operativo è stato di 1,73 miliardi (+16%). Philippe Donnet, amministratore delegato della compagnia nata dalla fusione e riorganizzazione delle attività in Italia delle Generali, vuole completare l'integrazione per il 90% alla fine del prossimo anno, come ha spiegato nella sede storica delle Procuratie di Venezia. L'INTEGRAZIONE prevede al 2016 3mila punti vendita con un'unica offerta e un unico marchio, con la razionalizzazione della gamma dei prodotti che scenderanno da 279 a 70 e la riqualificazione di oltre mille persone. «Stiamo andando molto veloci nonostante la complessità dell'integrazione», ha sottolineato Donnet. I centri di eccellenza specializzati sui vari segmenti di business sul territorio italiano saranno quattro: Mogliano Veneto per il Vita e le pmi, Roma per il Non Auto e le istituzioni, Torino per l'Auto e Milano per la Liquidazione sinistri. La riorganizzazione passerà per l'integrazione dei servizi informatici e l'adozione di un'unica piattaforma comune. L'obiettivo di Donnet è aumentare il peso di Generali Italia sull'utile operativo lordo dell'intero gruppo, che già oggi è al 40%. Intanto sarà cruciale il 2015 nel ruolino di marcia della complessa integrazione delle varie compagnie del gruppo, dopo la fusione di Alleanza-Toro in Generali Italia e lo scorporo di Alleanza che ha completato il riassetto della società nata a luglio 2013 dalla fusione tra le attività italiane di Generali e Ina-Assitalia. «Il 90% dei programmi di integrazione saranno completati a fine 2015 e il 100% sarà raggiunto a metà 2016», ha spiegato Donnet. Generali Italia prevede un investimento «significativo», attorno ai 10 milioni di euro, per la campagna di lancio. Per raccontare la riorganizzazione, Generali Italia ha avviato la campagna #vediamopositivo, contrassegnata dalla comparsa di enormi occhiali con lenti colorate in Piazza San Marco a Venezia, a Roma e a Torino. Gli occhiali colorati «sono la metafora dell'invito a guardare il presente con ottimismo», ha spiegato Davide Passero, chief marketing officer, rilevando che nei sondaggi su cosa pensano gli italiani al tempo della crisi, oltre la metà degli intervistati dice che la pubblicità più gradita è quella che trasmette fiducia nel futuro. Elena ComelliDocument RESCAR0020140322ea3m0000m
EconomiaPiazza Affari; balzo di Mediolanum Pirelli e Yoox in frenataGIACOMO FERRARI   226 words19 March 2014Corriere della SeraCORDESNAZIONALE31Italian(c) CORRIERE DELLA SERA   Il barometro dello Zew (l'indice tedesco che misura le aspettative degli operatori) volge al brutto ma le Borse non se ne curano e confermano il trend positivo, complici i toni concilianti di Putin sul caso Crimea. Brillante anche il Ftse-Mib di Piazza Affari (+0,86%) che supera di un soffio quota 21 mila punti, un livello che non vedeva dal maggio 2011. Intanto lo spread Bund-Btp si riduce leggermente e chiude a 179 punti base. Ne approfittano i titoli finanziari, in particolare quelli del risparmio gestito, con Mediolanum in progresso del 4,36% (miglior titolo fra le blue-chips), Azimut del 2,01% e Banca Generali (che però è fuori dal paniere) del 2,3%. Tra le banche, invece, corrono Intesa Sanpaolo (+3,23%), Mediobanca (+2,02%) e Monte Paschi (+2,71%), promossa da Citigroup che ritocca il target price a 0,78 euro. Nel segmento Star le migliori sono Nice (+7,20%) e Interpump (+6,23%) grazie agli ottimi risultati di bilancio e ai report positivi di Equita, Kepler-Cheuvreux e Mediobanca. Ancora giù, infine, Pirelli (-3,57%) dopo l'arrivo di Rosneft nell'azionariato, seguita da Yoox (-3,33%), A2a (-2,82%), Buzzi Unicem (-1,82%) e Prysmian (-1,71%).© RIPRODUZIONE RISERVATADocument CORDES0020140319ea3j0002w
corriereconomiaSvolte Le prossime tappe sembrano essere Telco e Ntv. «Più vicini alle imprese e ai risparmiatori»; Intesa Il ritorno dei banchieri Aziende e famiglie vogliono credito; Si consolida l'impronta di Messina: meno partecipazioni. Ma senza avere fretta Finora sono state cedute le quote detenute in Generali, Pirelli e Sia. Il nodo Alitaliafabio tamburini   949 words17 March 2014Corriere della SeraCORDES2Italian(c) CORRIERE DELLA SERA   Non verrà meno la «mission» di Imi, che continuerà ad affiancare il mondo della produzione «Il nostro obiettivo è quello di creare valore per gli azionisti non entrare nelle società»Chi poteva immaginarlo? Nell'ultimo anno anche l'ovattato mondo dell'alta finanza italiana ha fatto i conti con cambiamenti epocali. Ha cominciato Mediobanca, nel giugno scorso, annunciando la fine dei patti di sindacato che erano lo strumento con cui ha governato per mezzo secolo un capitalismo definito non a caso senza capitali e quindi in grado di reggersi grazie al sistema delle partecipazioni incrociate. Ma anche il più grande gruppo bancario italiano, Intesa Sanpaolo, sta cambiando pelle. La scelta è di archiviare, per la verità senza rimpianti, il modello che ne aveva voluto fare una banca «a sostegno del Paese». O, secondo una definizione esterna al gruppo ma che ha avuto una certa fortuna, «la banca di sistema» quasi per definizione.Signori, si vendeCosì Intesa Sanpaolo ha voltato pagina e sta liquidando l'affollato portafoglio delle partecipazioni. Una scelta confermata dall'amministratore delegato, Carlo Messina, che però ne ha anche sottolineato il carattere tutto sommato simbolico perché, come ha spiegato, le partecipazioni rilevanti «sono solo lo 0,5 per cento del totale degli asset della banca», a cominciare da quella in Rcs Mediagroup, editore di questo giornale.Il primo segnale di cambiamento è stata la vendita, annunciata l'11 novembre scorso, dell'1,3 per cento delle Generali, quanto restava di una partecipazione che ha rappresentato sia un tassello importante del network di alleanze strategiche sia il cardine intorno a cui avrebbe dovuto ruotare un progetto altrettanto significativo di sinergie tra banca e assicurazione. La parola fine è stata messa chiudendo con successo l'offerta dei titoli sul mercato ricavando poco meno di 348 milioni (pari al prezzo di 16,60 euro per azione ordinaria) e portando a casa un contributo positivo in termini di utile netto su base consolidata intorno a 63 milioni di euro.CassaUn mese dopo è andata in scena la seconda cessione, che ha riguardato il 29 per cento circa del capitale di Sia, la Società interbancaria per l'automazione, con una plusvalenza netta intorno a 150 milioni di euro. Intesa Sanpaolo ha mantenuto una presenza nel capitale, intorno al 4 per cento, ma lo sganciamento è definitivo e la palla è passata al Fondo strategico italiano della Cassa depositi e prestiti, più un paio di alleati. E, proprio pochi giorni fa, è stata chiusa una terza operazione: l'offerta sul mercato dell'1,5 per cento della Pirelli C., cioè l'intera partecipazione nel capitale della società detenuta da Intesa Sanpaolo. E anche in questo caso il saldo è risultato positivo: 55 milioni di utile netto su poco più di 89 milioni incassati.In altre situazioni chiudere senza troppi danni gli investimenti fatti non sarà facile, a partire dalla presenza nel capitale di Alitalia, della Ntv nei trasporti ferroviari, della Telco (a cui fa capo la partecipazione di maggior peso in Telecom Italia). Ma la strada ormai è stata presa, come risulta dalle dichiarazioni dello stesso Messina: «La nostra visione - ha spiegato - è che la banca si concentrerà sempre di più sul fare credito. L'obiettivo è creare valore per gli azionisti, non fare operazioni entrando nell'equity o in altri strumenti finanziari». E ancora, l'11 marzo scorso: «Non accetto la definizione di banca di sistema. Siamo una banca dell'economia reale. E puntiamo ad azzerare le partecipazioni che hanno connotazioni istituzionali».Il cambiamentoLa strada è senza ritorno perché, rispetto a pochi anni fa, è cambiato il mondo. In particolare sono diventate pressanti le richieste delle autorità di vigilanza. La Banca d'Italia, di fronte alla grande crisi dell'economia reale e alla vigilia delle verifiche di bilancio a livello europeo, chiede più accantonamenti e pone come priorità assoluta il rafforzamento patrimoniale. «Non possiamo permetterci scelte diverse», dice Gian Maria Gros-Pietro, presidente del consiglio di gestione dell'istituto.Alcuni numeri lo confermano. A inizio 2008, quando andava in scena il crollo dei mercati finanziari, Intesa Sanpaolo aveva un core tier 1 , il parametro più utilizzato come indicatore della solidità patrimoniale di una banca, poco sopra il 6 per cento e l'obiettivo, considerato all'epoca ambizioso, era arrivare al 7 per cento. Molto distante da quello raggiunto nei mesi scorsi, quando ha superato quota 12 per cento. Un livello che, peraltro, Bankitalia chiede di migliorare ancora.L'eccezioneMa c'è anche una seconda motivazione che spiega la scelta di andare verso la vendita delle partecipazioni: la certezza che vada tenuto separato il ruolo tradizionale di banca finanziatrice di società da quello di azionista. «Meglio fare un mestiere solo - aggiunge Gros-Pietro -. Facendoli entrambi la posizione diventa scomoda perché possono nascere conflitti d'interessi che indeboliscono sia la posizione di banca creditrice sia quella di banca azionista. L'eccezione è Banca Imi, come banca d'affari del gruppo, che è autonoma, fa la banca d'investimenti ed è bene rimanga separata per distinguere attività molto diverse».La scelta di voltare pagina è ampiamente condivisa dal vertice di Intesa Sanpaolo, sia in consiglio di gestione sia in consiglio di sorveglianza. Il problema, semmai, è un altro: procedere senza fretta. Il che significa continuare a vendere bene, possibilmente con plusvalenze adeguate, e senza provocare sconquassi nelle società partecipate, né problemi di governance .© RIPRODUZIONE RISERVATADocument CORDES0020140317ea3h0006e
corriereconomiaMercati/1 Piazza Affari a cinque anni dai minimi del 2009 è salita di oltre il 64%, ma resta lontana dai picchi del decennio; Borsa I signori del 1.000 per centomarco sabella   799 words17 March 2014Corriere della SeraCORDES22Italian(c) CORRIERE DELLA SERA   EiTowers, De Longhi, Banca Generali, Brembo: in cinque anni cresciute di 10 volteCinque anni di ripresa per recuperare meno della metà del terreno perduto rispetto ai massimi dell'ultimo decennio. É questa la fotografia di lungo periodo del listino di Piazza Affari nel momento in cui la borsa milanese si distingue fra i mercati europei per vivacità e per capacità di recupero, esattamente cinque anni dopo il livello minimo raggiunto il 9 marzo del 2009.Il gapDai 44 mila punti toccati nella primavera del 2007 dall'indice Ftse Mib delle grandi capitalizzazioni italiane fino ai circa 20.500 della chiusura di venerdì scorso, la distanza, infatti, è ancora abissale, superiore al 50%. Nello stesso arco di tempo altre borse, a cominciare da quella di Wall Street (vedi articolo a fianco) hanno macinato nuovi massimi assoluti, portando il guadagno per gli investitori a soglie di tre cifre (rispetto ai minimi).Se questa è la parte mezzo vuota del bicchiere non si possono tuttavia trascurare i non pochi aspetti positivi. Soprattutto se si guarda al recupero registrato da titoli e settori rispetto a quel minimo assoluto del marzo 2009, quando l'indice toccò una soglia di poco superiore ai 12mila punti. Chi avesse scommesso sulla ripresa in quei momenti così bui avrebbe realizzato anche in Italia guadagni a doppia, e nel caso di alcune società industriali, hi tech o appartenenti al settore del risparmio gestito, addirittura a tripla cifra. E c'è chi è cresciuto anche di 10 volte.Ciò che spiega la parziale lentezza del recupero italiano rispetto ad altre borse è la massiccia presenza nel listino di Piazza Affari di comparti su cui, per ragioni diverse, la crisi continua a pesare. Le banche, che da sole costituiscono circa il 35% del totale della capitalizzazione della borsa milanese continuano a navigare in acque agitate. Nei momenti estremi della crisi uno dei parametri fondamentali con cui si misura lo stato di salute degli istituti di credito, il rapporto/prezzo valore di libro, era arrivato a toccare lo 0,5 mentre attualmente è risalito sopra quota uno. Nonostante questo recupero il settore bancario nel suo complesso è cresciuto di appena il 23% rispetto ai minimi del marzo 2009, con le rispettabili punte di un +104% per Intesa Sanpaolo e del +59% per Unicredit, i due principali istituti italiani.Sotto i riflettoriPer rimanere ai finanziari meglio hanno fatto le assicurazioni, che hanno recuperato in media l'87% dai minimi. Infine, assolutamente eccezionale, è stato l'andamento del comparto del risparmio gestito, salito in media del 400% e grazie a questo risultato capace di collocarsi ai vertici delle performance di Piazza Affari nel corso del quinquennio, insieme al (poco rappresentato in Italia) settore della grande distribuzione, su del +585%. Le performance più notevoli tra le società quotate del segmento del risparmio gestito sono quelle di Banca Generali (+1.388%), Azimut (+827%) e Mediolanum (+274%).Le banche dunque, e non tutti i finanziari, sono state la vera zavorra che ha rallentato Piazza Affari tendendola ancora così lontana dai massimi del decennio. Secondo gli analisti, tuttavia, è possibile che con la ripresa economica, e il superamento dei test di adeguatezza del capitale che verranno realizzati nei prossimi mesi, il comparto possa recuperare ulteriormente spingendo quindi verso l'alto l'intero indice Ftse Mib.L'altro settore che pesa per quasi il 15% sulla capitalizzazione complessiva di Piazza Affari è quello dell'Oil & Gas, che ha recuperato il 79% dai minimi di marzo 2009 ma che non è stato capace di exploit d'eccezione. In questo caso, così come negli Stati Uniti e nel resto d'Europa, il settore petrolifero è stato penalizzato più ancora che dalla lentezza della ripresa, dalla stagnazione o dal regresso delle quotazioni del petrolio dovute a un aumento dell'offerta globale dovuto alla rivoluzione dello «shale gas» (il gas estratto dalle rocce) in pieno corso negli Stati Uniti. Eni, la corazzata petrolifera italiana ha registrato comunque un rialzo del 91% rispetto ai minimi di cinque anni fa.A dare pepe alla ripresa della borsa italiana sono state dunque alcune medie capitalizzazioni del settore industriale e dell'hi tech. Come Brembo e De Longhi, salite rispettivamente del 1.279% e del 1.671%. Brembo, in particolare, ha beneficiato dei risultati ottenuti grazie agli investimenti in ricerca e sviluppo e al fatto di concentrarsi nella fornitura di componenti di alto standard per clienti come Ferrrari Bmw e Ducati. Mentre tra i grandi titoli industriali il traino viene da Fiat, con il suo + 397% in cinque anni.© RIPRODUZIONE RISERVATADocument CORDES0020140317ea3h0000t
EconomiaIl caso Quote in Unicredit, Intesa, Ubi, Generali, Telecom. Ma il gruppo ha un portafoglio di 4.300 miliardi di dollari; BlackRock, il colosso Usa del risparmio gestito che dilaga a Piazza AffariMassimo Gaggi   768 words16 March 2014Corriere della SeraCORDESRIBATTUTA29Italian(c) CORRIERE DELLA SERA   Fondato nel 1988 dall'ebreo californiano Larry FinkNEW YORK -Cresciuto tra le aule della University of California, dove si è laureato, e il negozio di scarpe del padre a Van Nuys, periferia nord di Los Angeles, Larry Fink, un ebreo californiano che in pochi decenni è riuscito a creare dal nulla la più grossa compagnia finanziaria del mondo, è ancor oggi tutto solo al comando di BlackRock: il colosso americano del risparmio che attualmente gestisce oltre 4.300 miliardi di dollari di investimenti nel mondo, comprese quote molto rilevanti di importanti banche e imprese italiane.Il gruppo americano ha fatto notizia nei giorni scorsi nel nostro Paese per essere diventato, salendo al 5,24 per cento del capitale, il primo azionista di Unicredit: un incremento della quota (in precedenza era già al 4,9 per cento) comunicato proprio mentre la banca italiana effettuava una imponente operazione di «write off», ripulendo il suo bilancio dopo aver dichiarato una perdita di 14 miliardi. Perdita colossale, certo, ma che ora rimette l'istituto in condizione di ripartire. La sensazione che hanno in molti a Wall Street è che la decisione di Unicredit - all'avanguardia di un'operazione che probabilmente dovrà essere ripetuta da molti altri istituti europei - sia stata supportata dai suoi grandi investitori. Primo fra tutti proprio BlackRock che, oltre che nella banca guidata da Federico Ghizzoni, ha una posizione di primo piano in Intesa San Paolo (secondo azionista col 5 per cento), in Ubi Banca (era poco sotto il 5 per cento, poi non ha più comunicato variazioni nella partecipazione), in Telecom Italia (7,78 per cento), Generali (3 per cento circa), Fiat Industrial (4 per cento), Mediaset (2 per cento), Atlantia, Azimut e Prysmian (circa il 5 per cento in tutti e tre i casi).Non si può dire che BlackRock, che ha un portafoglio di partecipazioni sterminato gestito da diecimila dipendenti sparsi in 30 Paesi del mondo, abbia sposato in modo particolare l'Italia: il gruppo investe ovunque, supportato dal sistema Aladin, una piattaforma elettronica che analizza continuamente i rischi connessi a tutti gli investimenti che vengono fatti. Ma, come nel caso di altri investitori Usa, la sensazione è BlackRock abbia deciso che valga la pena di aumentare l'esposizione sul nostro Paese, in una stagione che potrebbe essere di profondi cambiamenti per l'Italia. Anche perché, nel frattempo, le prospettive di altri economie emergenti sono diventate meno brillanti, con rischi in forte crescita.Di rischi Fink nella sua carriera ne ha sempre presi molti, con risultati complessivamente positivi, ma non sempre eccellenti. Qualcuno, ad esempio, ha fatto notare di recente che i profitti di BlackRock non sono molto diversi come ammontare rispetto a quelli della ben più piccola Blackstone, la società di "private equity" sotto il cui ombrello Fink costruì inizialmente la sua compagnia quando, nel 1988, lasciò il suo primo datore di lavoro: la società d'investimenti First Boston. Nel 1994 Fink divorziò in modo abbastanza traumatico dal gruppo guidato da Stephen Schwarzman. Da allora è cominciata la rapidissima ascesa di BlackRock, alimentata anche dalle acquisizioni di Merrill Lynch Investment Managers nel 2006 e di Barclays Global Investors nel dicembre 2009.Larry Fink, un finanziere abituato a discutere di ogni questione in modo molto diretto, senza esigere barriere davanti all'interlocutore, ha creato sicuramente una struttura decentrata per gli investimenti «overseas», ma mantiene un forte controllo sulle scelte di fondo del gruppo da lui fondato oltre 25 anni fa. Tanto che l'ex ministro del Tesoro Tim Geithner, al quale era stata offerta una posizione di vertice a BlackRock, ha preferito andare alla ben più piccola Warburg Pincus dove, evidentemente, ritiene di poter contare di più.BlackRock investe in tutti i mercati mondiali, ma ha anche un rapporto molto solido col governo americano da quando, scoppiata la tempesta finanziaria del 2008, è stata chiamata dalla Federal Reserve e dal Tesoro a dare un contributo di primo piano al salvataggio di Wall Street. Ha ricevuto riconoscimenti (ma ha sollevato anche qualche dubbio di conflitto d'interesse) per come ha aiutato il governo americano a smaltire l'enorme mole di titoli immobiliari «tossici» che si erano accumulati, ad evitare il tracollo delle finanziarie immobiliari Fannie Mae e Freddie Mac, a smantellare in modo non traumatico la Bearn Stearns (la banca d'affari che crollò poco prima della Lehman Brothers) e a salvare il gruppo assicurativo AIG.Massimo Gaggi© RIPRODUZIONE RISERVATDocument CORDES0020140316ea3g000ab
ECONOMIA & FINANZAGenerali, la cura Greco funziona Utili ai massimi e dividendi doppi466 words14 March 2014Il Resto del CarlinoRESCARC-NAZ27ItalianCopyright 2014 MONRIF NET S.R.L. Tutti diritti riservati-Credits   Soddisfatto il ceo del Leone: «Ma prevediamo di migliorare ancora»Achille Perego MILANO UN UTILE di 1,915 miliardi, il migliore degli ultimi sei anni, ottenuto senza partite straordinarie. E un dividendo (45 cent per azione per un totale di 700 milioni) più che raddoppiato. Ma anche una forte generazione di cassa (2,1 miliardi con un più 38%) e risultati complessivi che miglioreranno ancora quest'anno e già ora stanno anticipando i target del piano al 2015. Non può che essere soddisfatto il ceo di Generali, Mario Greco, nel presentare il bilancio 2013, primo anno del piano. «I RISULTATI del 2013 e il dividendo più che raddoppiato confermano commenta il ceo che siamo sulla strada giusta. Siamo consapevoli che ne resta molta da percorrere per raggiungere gli obiettivi. Nel 2014 verrà ridotta ulteriormente la posizione debitoria e realizzeremo importanti risparmi di costo. Prevediamo di migliorare ancora il risultato operativo e l'utile netto, in linea con il piano che mira ad aumentare la redditività per gli azionisti». Nel 2013 il Leone di Trieste ha riportato il focus sul core business e questo gli ha permesso di chiudere con un risultato operativo in crescita del 5,3% a 4,207 miliardi. Nel settore Vita, la produzione si è mantenuta stabile a 45,1 miliardi (+0,2%). La nuova produzione ha mostrato inoltre una migliore redditività con margini Nbm (New business margin) al 21% contribuendo al significativo aumento del risultato operativo, salito a 2,645 miliardi (+4,3%). Anche nel Danni i premi sono rimasti stabili (20,94 miliardi per un totale con il Vita di circa 66) pur in una difficile congiuntura economica. NONOSTANTE il cambio di passo e il raggiungimento in anticipo dei traguardi del piano (a partire dalla generazione di cassa e dalla riduzione dell'indebitamento per 500 milioni), Greco non modificherà la tabella di marcia: «I target si raggiungono o si mancano, non si cambiano». Solo quando tutti i target saranno toccati (compreso un Roe operativo superiore al 13% previsto per il 2015 ma Generali è già al 12,1%) «faremo i conti e annunceremo nuovi obiettivi». Intanto il gruppo procede sulla strada della crescita con soddisfazioni nei Paesi dell'Est e in Germania, una presenza significativa in Cina (800mila clienti e 28 milioni di utili) e le possibilità di ulteriore sviluppo offerte anche dai segnali di ripresa dell'economia in Francia e Italia. Infine, sul fronte dismissioni, sono stati ceduti già asset non core per 2,4 miliardi e acquisite minorities in aree strategiche per 1,5. SEMPRE a proposito di dismissioni, Bsi resta in pipe line mentre la quota Telco-Telecom potrebbe essere ceduta nella prima finestra utile a giugno o al massimo a febbraio.Document RESCAR0020140314ea3e00052
EconomiaIl Leone di Trieste «Profitti in crescita nel 2014». Via da Telco alla prima occasione. In Italia «una ristrutturazione gigantesca»; Generali fa il pieno di utili, cedola doppiaSergio Bocconi   631 words14 March 2014Corriere della SeraCORDESNAZIONALE39Italian(c) CORRIERE DELLA SERA   Greco: è un bilancio pulito, il primo da anni senza poste straordinarie Board e azionisti Il top manager: «I risultati sono stati possibili grazie al lavoro nel board e al supporto degli azionisti»«Il 2013 è stato un anno fondamentale, di profonda trasformazione per Generali. E i risultati lo dimostrano: siamo in linea o in anticipo rispetto agli obiettivi del piano strategico. Risultati che sono stati possibili grazie al lavoro fatto nel board e al supporto mai mancato da parte di consiglieri e azionisti». Mario Greco, numero uno del Leone, commenta così il bilancio appena approvato, chiuso con utili per 1,9 miliardi, i più alti degli ultimi sei anni, un dividendo per azione più che raddoppiato a 45 centesimi e un risultato operativo cresciuto del 5,3% a 4,2 miliardi.Il gruppo è cambiato, sottolinea: «È stata rafforzata la struttura manageriale e migliorata la governance», in Italia è in corso una ristrutturazione «gigantesca». Nel corso dell'anno «abbiamo completato dismissioni per 2,4 miliardi (su un obiettivo di piano al 2015 pari a 4) che con Fata arrivano a 2,6, ed effettuato acquisizioni di minorities per 1,6» in aree strategiche come Est Europa, Germania e Asia. «Investimenti finalizzati ad assicurarci la piena gestione del business assicurativo».Il risultato, prosegue il group ceo, «per la prima volta dopo molti anni deriva interamente dalla gestione e non è influenzato dalle partite straordinarie». L'impatto di queste ultime, viene sottolineato, è neutro: considerando solo le voci di maggior peso da un lato ci sono i benefici netti delle dismissioni (489 milioni) e della rivalutazione della quota, pari al 6%, in Bankitalia (255 milioni), dall'altro le svalutazioni di Bsi (217 milioni) e Telco (189). Queste ultime sono propedeutiche a passi successivi. Per quanto riguarda la cessione di Bsi «la situazione è migliorata», e Greco è «fiducioso che si chiuda». Per quanto riguarda Telco-Telecom «abbiamo già chiarito, come altri soci, che vogliamo uscire». Le finestre previste sono due, giugno di quest'anno e febbraio 2015. «Ci stiamo preparando per la prima, ma cambia poco se anche sarà la seconda». Nel frattempo il Leone «non presenterà proprie liste e non avrà rappresentanti nel consiglio Telecom. Ma siamo ancora azionisti di Telco, quindi in assemblea voteremo le liste che verranno presentate da Telco o eventuali altre».Greco ha più volte sottolineato che il gruppo è in linea o in anticipo sugli obiettivi del piano. Dalle dismissioni alla generazione di cassa con un surplus netto di 2,1 miliardi, dal taglio al debito di 500 milioni, più gli 800 previsti per quest'anno, all'indice di Solvency in febbraio a quota 150%. Capitolo sul quale il Leone ha precisato che sono venuti a mancare 3 punti percentuali a causa della «mancata ammissibilità» di un finanziamento subordinato ibrido da 500 milioni sottoscritto nel 2008, perché una clausola non era stata comunicata all'autorità di vigilanza. «Stiamo dunque rimborsando tale finanziamento e lo emetteremo di nuovo nella forma corretta ricostruendo così» i punti di indice, ha detto Greco.Il piano, però, non si cambia. «La nostra cultura è semplice: i piani non si toccano. Si portano i risultati al termine del periodo. Noi abbiamo dimostrato che sapevamo quel che stavamo facendo quando abbiamo presentato i target». Agli analisti Greco ha infine risposto così sulle voci di un suo passaggio alle Poste in via di privatizzazione: «Ho letto sui giornali, mi è sembrata una simpatica sorpresa di prima mattina. Io ho intenzione di fare bene ciò che devo fare alle Generali e per tutto il tempo che gli azionisti riterranno indispensabile».Sergio Bocconi© RIPRODUZIONE RISERVATADocument CORDES0020140314ea3e0007c
BORSA E BREVIMILANO BANCA GENERALI ha chiuso il 2013 con un utile netto di 141,3 milioni, in crescita...105 words11 March 2014Il Resto del CarlinoRESCARC-NAZ32ItalianCopyright 2014 MONRIF NET S.R.L. Tutti diritti riservati-Credits   MILANO BANCA GENERALI ha chiuso il 2013 con un utile netto di 141,3 milioni, in crescita del 9% rispetto al 2012. Il cda proporrà all'assemblea un dividendo di 0,95 euro per azione. Nel 2013, i ricavi sono cresciuti a 367 milioni (+11%) e le masse totali a 29,1 miliardi (+11%). Nel mese di febbraio, la raccolta netta si attestata a 301 milioni, mentre da inizio anno ha raggiunto i 527 milioni (+28%). Nella foto, l'ad Piermario MottaDocument RESCAR0020140311ea3b00061
EconomiaTrieste Marchi: «Una richiesta danni dal Leone? Siamo tranquilli»; «Generali, Finint uscirà non appena possibile»Sergio Bocconi   354 words5 March 2014Corriere della SeraCORDESNAZIONALE33Italian(c) CORRIERE DELLA SERA   «Intendo vendere le azioni Generali il prima possibile». Enrico Marchi guida con Andrea De Vido la Finint, finanziaria che del Leone è azionista attraverso Ferak con l'1,02% ed Effeti (Ferak-Crt) con il 2,15%. Tre operazioni effettuate con Trieste quando ai vertici c'era Giovanni Perissinotto sono entrate nel mirino del group ceo Mario Greco. E la compagnia sta valutando una richiesta di danni verso la società veneta. «Siamo tranquilli perché abbiamo operato in trasparenza. Disponiamo di tutte le carte che possono provarlo, ma nessuno ce le ha chieste».Sulle tre operazioni Marchi dà la sua versione. Il bond da 50 milioni sottoscritto da Generali nell'autunno 2004 «è stato rimborsato puntualmente» dopo che, aggiunge, «una nostra proposta di parziale riscadenzamento è stata considerata come un'ammissione di illiquidità». E su un fido da 28 milioni di Banca Generali «hanno tentato di metterci in difficoltà ritirandolo improvvisamente». Più complessa l'operazione Telit che nel 2000 ha visto Marchi e De Vido «in veste di advisor». Generali «era socio al 31% di Telit in gravi difficolta. E c'erano pressioni perché intervenisse per salvare 3.500 posti di lavoro. Abbiamo suggerito una sorta di cartolarizzazione: una società ha acquistato immobili Telit per una cinquantina di milioni, finanziata indirettamente (attraverso una scatola off shore) da Generali. A Trieste sono rimasti 15 milioni, fra rimborsi e cash, con una minusvalenza di 35». Una perdita secca. «Col senno di poi è facile dirlo. Tuttavia se avessero investito in equity Telit avrebbero perso tutto». I soci di Finint nel 2008 sono entrati nella società degli immobili. C'è poi il dossier Sipi, «nata come contenitore di equity, in prospettiva da quotare», nel 2008 Generali è entrata nell'operazione sottoscrivendo carta commerciale per 40 milioni, rinnovata più volte. La crisi ha fatto perdere valore alle azioni acquisite da Sipi. «Se a fine 2015 le quotazioni saranno tornate alla normalità, la carta sarà rimborsata. Nella peggiore delle ipotesi il 50% è garantito da una fideiussione Finint».Sergio Bocconi© RIPRODUZIONE RISERVATADocument CORDES0020140305ea350000l
corriereconomiaLusso alla ribalta; I piumini di Moncler verso il club dell'Ftse Mib Ma il titolo è in rossoA. BAR.   444 words3 March 2014Corriere della SeraCORDES22Italian(c) CORRIERE DELLA SERA   Moncler pronta al debutto nell'alta società. Si è concluso lo scorso 25 febbraio il periodo di osservazione che determinerà i cambiamenti in vigore dal 23 marzo prossimo nell'indice Ftse Mib. Tra il 5 e il 10 marzo saranno fatti i calcoli che porteranno alla stesura della lista definitiva, ma gli operatori di mercato considerano abbastanza probabile l'ingresso nell'indice delle blue chip della società guidata da Remo Ruffini. A farne le spese dovrebbe essere Ansaldo Sts, appartenente al gruppo Finmeccanica tra i leader mondiali nel campo del segnalamento ferroviario. Possibile avvicendamento anche tra Buzzi Unicem e Banca Generali anche se non in occasione di questo rimpasto. Con l'arrivo di Moncler si rafforza la pattuglia delle società del lusso Made in Italy tra i titoli guida che oggi comprende Salvatore Ferragamo, Tod's e Luxottica.Il gruppo produttore dei famosi piumini ha davvero bruciato tutte le tappe entrando a fare parte del club dei primi 40 titoli del listino in meno di sei mesi dallo sbarco in borsa. Ma Moncler è da sempre una predestinata all'ingresso nell'alta società di Piazza Affari, considerata la sua capitalizzazione che fin dall'inizio aveva una stazza da blue chip. Il fatto poi che l'indice utilizzi un principio di rappresentatività settoriale nella scelta dei componenti aiuta, visto che e la squadra del lusso è ancora molto esigua se confrontata con il settore bancario o dell'energia. Il debutto è quindi un'aspettativa abbastanza consolidata sul mercato e non ha spostato il trend dell'azione che in questo momento non è positivo: il titolo nel corso dell'ultima settimana ha perso circa il 9% mentre da inizio anno è in rosso del 16%.Lo scorso mese di dicembre, in occasione dell'ultimo rimpasto, aveva fatto invece il proprio debutto Yoox. Per la società specializzata nelle vendite online di capi di abbigliamento e accessori, il bilancio dei primi tre mesi di permanenza nel club dei 40 non è stato brillante. Dopo un rialzo superiore al 2% il giorno del debutto l'interesse si è progressivamente spento e rispetto al 23 dicembre scorso la perdita accumulata supera il 3%. Un dato che tuttavia non offusca la brillante performance degli ultimi 12 mesi ancora pari al 117%. L'ipotesi di un'uscita di scena al contrario non sta penalizzando Ansaldo STS. La società appartenente al gruppo Finmeccanica nel corso dell'ultima settimana si è mossa intorno alla parità esattamente come l'indice di riferimento, ma da inizio anno guadagna il 3%.A. BAR.© RIPRODUZIONE RISERVATADocument CORDES0020140303ea330006g
CronacheTrieste Avviso di garanzia a Perissinotto e Agrusti dopo il dossier delle autorità di controllo. Nel mirino della procura sette investimenti finanziari; Gli ex vertici di Generali indagati per ostacolo alla vigilanzaSergio Bocconi   616 words25 February 2014Corriere della SeraCORDESNAZIONALE19Italian(c) CORRIERE DELLA SERA   La difesa Il legale dell'ex ad: «Operazioni giustificate e regolari, pronti a fornire ogni precisazione utile»La Procura di Trieste ha avviato indagini nei confronti di Giovanni Perissinotto e Raffaele Agrusti, rispettivamente ex amministratore delegato e direttore generale delle Generali. L'ipotesi di reato sarebbe «ostacolo alle autorità di vigilanza». Nei confronti dei due ex top manager la settimana scorsa il consiglio della compagnia di assicurazioni ha deliberato un'azione risarcitoria e di responsabilità in sede giuslavorista, con l'intenzione primaria di recuperare o bloccare le somme versate (11 milioni lordi nel caso di Perissinotto) o concordate (6 milioni ad Agrusti) in occasione dell'uscita dai rispettivi posti di vertice.Nel mirino della Procura e della compagnia ci sono in particolare sette investimenti finanziari «alternativi» effettuati dall'ex capoazienda. Su di essi si è concentrata l'attenzione di Mario Greco, il numero uno del Leone che ha sostituito Perissinotto nell'estate 2012. Greco, non appena arrivato a Trieste, ha avviato una globale revisione degli attivi della compagnia che, per quanto riguarda i sette investimenti in questione, avrebbe comportato accantonamenti e perdite prudenziali per 234 milioni. Secondo l'indagine interna, condotta con l'ausilio di consulenti della Kpmg, gli investimenti sarebbero stati realizzati con diverse irregolarità procedurali e avrebbero coinvolto in buona parte dei casi soci veneti delle Generali come Finint o Palladio.Consob e Ivass, le authority che vigilano rispettivamente sulla Borsa e sul mercato assicurativo, hanno inviato nei mesi scorsi segnalazioni su presunte irregolarità nell'applicazione della governance interna alla Procura di Trieste, che ha quindi aperto un dossier. Da dicembre le indagini si sarebbero rivolte in particolare nei confronti di Perissinotto e Agrusti. Secondo una ricostruzione di Repubblica , l'ipotesi di ostacolo alle autorità di vigilanza si baserebbe sulla irreperibilità in Generali di alcuni documenti relativi agli investimenti nel mirino. Da segnalare a questo proposito che Perissinotto in un'intervista al Corriere della Sera pubblicata sabato scorso ha sottolineato, parlando genericamente delle operazioni sotto accusa, di non aver «portato via carte» quando è uscito dalle Generali quasi due anni fa.Ieri l'avvocato di Perissinotto, Giovanni Borgna, si è prima limitato a un «no comment», quindi ha precisato che l'ex top manager «non è mai stato interrogato o ascoltato dai magistrati», infine ha diffuso una nota. Il legale rileva che «i fatti in discussione sembrano essere gli stessi più volte riferiti dai giornali. Si tratta di alcune operazioni finanziarie che sarebbero state non sufficientemente leggibili agli organi di controllo e che, invece, si ritengono giustificate e riportate regolarmente in bilancio, operazioni sulle quali si è pronti a discutere, per quanto di competenza, in tutte le opportune sedi, fornendo ogni precisazione utile». Perissinotto, si aggiunge, «ovviamente garantirà tutta la possibile collaborazione per dissipare qualsiasi eventuale dubbio posto che nessuno, con riguardo alle questioni in discussione, ha mai inteso porre alcun ostacolo al controllo delle autorità di vigilanza». Nella nota infine si ribadisce che l'ex top manager, che ha lavorato per 30 anni alle Generali, 11 dei quali come amministratore delegato, è «sereno» e «convinto di aver svolto correttamente, nell'esclusivo interesse della compagnia triestina, il suo mandato di gestione». A questo punto si attende la convocazione degli ex manager da parte dei magistrati che conducono l'inchiesta.Sergio Bocconi© RIPRODUZIONE RISERVATA234Milioni di euro L'importo, tra accantonamenti e perdite prudenziali, dei sette investimenti finanziari «alternativi» effettuati da Alessandro Perissinotto quando era a capo di Generali: ora sono al centro dell'inchiesta della Procura di TriesteDocument CORDES0020140225ea2p00037
ECONOMIA & FINANZATRIESTE UN AVVISO di garanzia è stato emesso dalla Procura di Trieste nei confronti...305 words25 February 2014Il Resto del CarlinoRESCARC-NAZ26ItalianCopyright 2014 MONRIF NET S.R.L. Tutti diritti riservati-Credits   TRIESTE UN AVVISO di garanzia è stato emesso dalla Procura di Trieste nei confronti di Giovanni Perissinotto e Raffaele Agrusti, rispettivamente ex amministratore delegato ed ex direttore generale di Assicurazioni Generali. La contestazione è di aver ostacolato l'esercizio delle autorità pubbliche di vigilanza. Prende, dunque, una svolta penale lo scontro provocato dalle verifiche del nuovo management su alcuni investimenti decisi degli ex dirigenti. L'INDAGINE è stata avviata in seguito alle segnalazioni di Consob e Ivass (Istituto di vigilanza sulle assicurazioni) su presunte irregolarità nei confronti della governance interna rispetto ad alcuni investimenti in private equity e in fondi alternativi, decisi o gestiti direttamente da Perissinotto e Agrusti, senza le necessarie deleghe, o senza perizie o strumenti di monitoraggio e di protezione. In particolare, l'attenzione è puntata su sette operazioni, per le quali Generali aveva dichiarato di aver iscritto a bilancio 234 milioni di perdite. Da un'analisi interna condotta da Kpmg a suo tempo, però, è emerso che le operazioni controverse avrebbero causato perdite ben maggiori, pari a 660 milioni. I sette investimenti per i quali Generali aveva riscontrato irregolarità, stando almeno alle indiscrezioni, erano stati effettuati tra il 2000 e il 2007. Sette operazioni le cui tracce sarebbero scomparse da ogni archivio del Leone. LO SCORSO 19 febbraio, il cda di Generali aveva dato mandato all'ad Mario Greco di avviare immediatamente azioni risarcitorie e di responsabilità contro Perissinotto e Agrusti. Nelle settimane scorse, Greco è stato sentito in qualità di persona informata dei fatti dai pm titolari del caso, Federico Frezza e Matteo Tripani. Ieri Giovanni Borgna, legale di Perissinotto, ha detto che l'ex ad «non è mai stato interrogato o ascoltato dai magistrati» e che è «sereno, la vicenda sarà chiarita».Document RESCAR0020140225ea2p0000h
EconomiaAssicurazioni Del Vecchio e Caltagirone tra gli azionisti in crescita. Le aspettative per la cedola e i conti 2013; Soci Generali, il 12% è in movimentoFabio Tamburini   936 words23 February 2014Corriere della SeraCORDESNAZIONALE35Italian(c) CORRIERE DELLA SERA   Da Mediobanca al Fondo strategico, le quote nei piani di cessione Il primo azionista In tre anni Piazzetta Cuccia programma di scendere al 10%. Il ruolo dei veneti e di B&DI riflettori della cronaca sono stati accesi su Generali per le vicende legate alle azioni di risarcimento da avviare nei confronti dell'ex amministratore delegato, Giovanni Perissinotto, e dell'ex direttore generale, Raffaele Agrusti. Ma la questione cruciale è un'altra e può essere riassunta in una sola domanda: come sta cambiando l'azionariato delle Generali? La domanda è giustificata perché la fase attuale è senz'altro di passaggio e giustifica grande attenzione perché la compagnia triestina è, insieme all'Eni, la regina delle società quotate italiane, una vera multinazionale con 80 mila dipendenti, presente in 60 paesi con una raccolta premi intorno a 70 miliardi di euro, per il 70 per cento fuori dal mercato italiano. In passato il controllo delle Generali era una pratica riservata alla Mediobanca di Enrico Cuccia che aveva verso le assicurazioni un'attenzione particolare e che ha governato a Trieste giocando di sponda con l'alleato di sempre, la banca d'affari francese Lazard.Storie d'altri tempi. Oggi Mediobanca ha messo in soffitta i patti di sindacato e controlla poco più del 13 per cento delle Generali, ma ha annunciato che nei prossimi tre anni scenderà al 10 per cento. In attesa di sistemazione c'è poi un secondo pacchetto di titoli, ancora più rotondo: poco meno del 4,5 per cento, passato dalla Banca d'Italia al Fondo strategico italiano, che a sua volta fa capo alla Cassa depositi e prestiti, società controllata dal ministero dell'Economia. La quota, come da statuto, dovrà essere ricollocata in altre mani entro il 2015.Non solo. Altre due partecipazioni potrebbero finire sul mercato. Certamente la quota delle Generali posseduta dagli azionisti veneti vicino all'ex amministratore delegato Perissinotto, che significa almeno un altro 1,5 per cento del capitale controllato direttamente e metà del 2 per cento condiviso con la Fondazione Cr Torino (che invece non è venditrice). E, infine, la partita è aperta per quanto riguarda il 2,4 per cento circa suddiviso tra società che hanno come riferimento la B&D holding di Marco Drago e c. (gruppo De Agostini), soprattutto se il titolo Generali tornerà sopra la soglia dei 18 euro per azione (il loro rappresentante in consiglio di amministrazione, Lorenzo Pellicioli, è l'unico che ha votato contro la decisione di avviare un'azione di risarcimento contro Perissinotto e Agrusti in sede giuslavoristica).In totale la parte del capitale che potrebbe cambiare casacca è davvero importante, superiore al 12 per cento, in uno scenario dove altri due azionisti hanno superato di slancio la soglia del 2 per cento: gli imprenditori Leonardo Del Vecchio (ora almeno al 3 per cento) e Francesco Gaetano Caltagirone (2,3 per cento), entrambi molto liquidi e nelle condizioni, volendo, d'incrementare le loro partecipazioni. Del Vecchio, in particolare, è certamente compratore e dicono di Caltagirone che ha liquidità per almeno 1 miliardo.Fin qui la fotografia dell'azionariato di comando. Ma c'è l'altra faccia della medaglia, decisiva per capire come evolverà la situazione: la capacità delle Generali di produrre profitti adeguati. E su questo terreno verrà giudicato il nuovo amministratore delegato, Mario Greco, nominato nell'estate 2012 e protagonista di un rinnovamento totale della prima e anche della seconda linea del management.In termini di capitalizzazione e redditività le Generali hanno risentito molto della grande crisi precipitando nella classifica delle principali compagnie assicurative internazionali. Nel 2008 il gruppo triestino, pur perdendo quota rispetto al 2005, ha conservato la quarta posizione dietro a China life, Axa e Allianz nella graduatoria per capitalizzazione. Ma nel 2012 è scivolato al dodicesimo posto, contro Allianz che ha guadagnato posizioni fino a conquistare il secondo posto nel 2012 e addirittura il primo l'anno scorso. Meno brillanti sono state le performance della francese Axa, ma comunque distanti anni luce da Generali: sesta posizione in classifica nel 2012 e quarta nel 2013.Andamenti negativi, quelli del gruppo triestino, legati all'incapacità di fare profitti apprezzabili: sedicesima nella classifica degli utili netti nel 2012, con 90 milioni di euro, da considerare tenendo conto di svalutazioni per circa 2 miliardi di euro e di regole che non sempre nei vari Paesi sono omogenee. Comunque troppo poco rispetto al primo posto di Allianz (con 5,2 miliardi di euro) e al secondo di Axa (4,2 miliardi di euro). La scommessa di Greco, e anche il banco di prova al quale è atteso, è riportare gli utili a livelli accettabili. Un segnale di svolta arriverà già con il bilancio 2013 in cui, secondo le prime indicazioni, i numeri risulteranno significativamente migliori, con distribuzione di un dividendo adeguato. Proprio questo, alla fine, è il modo più efficace per difendere l'autonomia delle Generali perché così aumenta il valore della compagnia e ogni scalata diventa troppo onerosa.Resta, in chiusura, una semplice curiosità: la sovrapposizione che si sta delineando tra azionisti forti di Generali e di Unicredit. Dalla Delfin di Leonardo Del Vecchio alla Fondazione Cr Torino passando per Caltagirone. E, a sua volta, proprio Unicredit è il primo azionista di Mediobanca. L'intreccio è interessante anche se viene liquidato dagli interessati con una battuta, che ricorda come «non ci sia stato un caso di successo al mondo dei matrimoni tra banche e assicurazioni».Fabio Tamburini© RIPRODUZIONE RISERVATADocument CORDES0020140223ea2n000a9
EconomiaL'intervista «Ho sempre agito correttamente. Il nocciolino di azionisti è fantafinanza. Con Finint il Leone ha guadagnato»; Perissinotto: ecco la mia verità su Generali, soci e investimentiSergio Bocconi   1,050 words22 February 2014Corriere della SeraCORDESNAZIONALE51Italian(c) CORRIERE DELLA SERA   «La mia liquidazione? Punto sul made in Italy, un polo con Driade» Undici anni sono stati messi al setaccio per scoprire sette «investimenti alternativi»«I soldi che ho guadagnato con il mio lavoro li investo in economia reale: aziende. Voglio creare un piccolo gruppo specializzato nel made in Italy e quotarlo in Borsa. La prima acquisizione è stata la Driade, mobili di design». Giovanni Perissinotto risponde così alla domanda sui «famosi» 11 milioni lordi ricevuti quando, nell'estate 2012, è stato rimosso dalla guida di Generali e sostituito con Mario Greco. Il board del Leone nei giorni scorsi ha deliberato di agire contro di lui e l'ex direttore generale Raffaele Agrusti per risarcimento danni e ottenere in primo luogo il recupero delle somme pagate (nel caso dell'ex group ceo) o concordate.Teme o no per la sua liquidazione?«Ho lavorato in Generali per trent'anni, 11 come amministratore delegato. Sono convinto di aver sempre agito correttamente».Però le vengono attribuite irregolarità procedurali non di poco conto.«Come le ho detto, ritengo di aver sempre operato correttamente e nell'ambito delle mie deleghe, che si differenziavano molto tra fondi propri e riserve tecniche, non si riferivano per molti mandati a società controllate e che comunque hanno subito variazioni nel corso degli anni. Di tutte le operazioni realizzate mi assumo la piena responsabilità perché questo deve fare un capoazienda. Le Generali hanno 400 miliardi di asset investiti e io ho seguito sempre i maggiori dossier, coinvolgendo i vari uffici della compagnia e accogliendo le loro indicazioni. In media ogni anno fra rimborsi e flussi di danaro fresco si gestivano oltre 50 miliardi. Se ci sono stati errori non sono stati di certo voluti. Poi va anche sottolineato un dato di fatto che, mi sembra, la dica lunga: dopo aver messo al setaccio gli 11 anni di mio operato sono stati identificati come capo d'accusa sette "investimenti alternativi" di importo marginale rispetto al portafoglio investito».Sta minimizzando: a fronte di quei sette investimenti sono stati iscritti a bilancio 234 milioni di perdite o accantonamenti.«Senta, non mi sono portato via carte quando sono uscito da Generali. E non so come a questo fine siano state "smontate" le sette operazioni. Posso però dirle che sulla vendita di Save la compagnia ha ricavato un utile e le obbligazioni Finint sono state rimborsate alla pari».A proposito di Finint, la finanziaria di Marchi e De Vido, buona parte dei sette investimenti coinvolgono soci veneti di Generali a lei vicini, come Finint o Palladio. E ciò ha alimentato il sospetto di un "nocciolo" amico.«Allora, da una parte ci sono azionisti che vanno dal maggiore, Mediobanca, ai vari Caltagirone o De Agostini, che contano complessivamente per almeno un 25%: e io avrei tentato di creare e contrapporre dall'altra un personale nocciolo del 2-3%? Ma questo non è un sospetto: è fanta-finanza».Sa bene che non sarebbe il primo caso.«No, è pura fantasia. Detto questo mi dispiace sia stata venduta la quota in Save: si tratta di un investimento nel territorio che rientra per logica e redditività nel profilo di un investitore istituzionale. Così come nello stesso profilo possono trovare spazio i 50 milioni a Davide Serra di cui non voglio attribuirmi il merito dato che sono stati decisi dalla nuova gestione. Quel che è ingiusto è guardare a un investimento ex post. Perché così facendo potrei chiedere: è stata buona cosa vendere 10 miliardi di Btp e perdere praticamente tutto in Rcs non partecipando all'aumento?».Lei per primo ha parlato di uscita dal patto Rcs.«Certo, ma il patto è una cosa, un aumento che ti azzera è un'altra».Comunque le accuse non muovono da utili o perdite, bensì da irregolarità.«Ma il consiglio non ha approvato in prima istanza l'azione di responsabilità e poi ha deliberato un'azione in sede giuslavorista perché "più efficace e rapida": due anni dopo».È stata l'Ivass a chiedere di rivedere la prima decisione.«Si era parlato anche di pressioni Consob, che ha smentito. E comunque con tutto ciò che è uscito l'Ivass non poteva che consigliare un secondo passaggio. Però non c'è stata azione di responsabilità».Anche, si è detto, per evitare passi come l'assemblea, con i rischi reputazionali.«Perché, tutto il fango che è uscito su di me e Agrusti la reputazione l'ha favorita?».È stata fatta un'asset review globale e un esito è il dossier che ha portato alla causa. Un altro è stata la segnalazione di Consob alla Procura.«A parte il fatto che nessuno da Generali mi ha contattato per discuterne, vogliamo anche dire che dalle dismissioni effettuate la compagnia ha guadagnato oltre un miliardo? E che l'opzione a Praga è stata esercitata anticipatamente perché l'operazione, tanto criticata in passato, si è rivelata altamente profittevole? Però di fronte a tutto ciò ci si concentra su operazioni marginali».Come se lo spiega?«Forse perché si parte dal principio che tutto ciò che è legato alla vecchia gestione non va bene».Quando lei è uscito il titolo era ai minimi storici, a 8 euro.«C'erano continui flussi di vendita, che andrebbero guardati bene ma che sicuramente risentivano del rischio Italia con lo spread a 440 punti. Lei mi dirà: oggi le azioni Generali valgono il doppio. Bene, anche quelle di Axa e Allianz. E sa cosa le dico da azionista Generali, proprietario di 100 mila titoli comprati con i miei soldi senza stock option?».Che vende per investire nel suo progetto?«No, che in Generali io continuo a crederci. Bisogna però guardare avanti, salvaguardandone il vero goodwill, rappresentato da riservatezza, solidità e dalla possibilità per le risorse interne di salire ai vertici su base meritocratica. È una caratteristica fondamentale delle grandi corporation» .Sergio Bocconi© RIPRODUZIONE RISERVATAIl managerGiovanni Perissinotto, 60 anni, è stato group ceo delle Generali fino a maggio del 2012, quando è stato sostituito da Mario Greco. Nel gruppo assicurativo triestino era entrato nel 1980 lavorando prevalentemente nelle controllate estere. Rientra a Trieste nel 1988 come direttore generale e nel 2001 viene nominato amministratore delegato.Document CORDES0020140222ea2m0009w
EconomiaIl Leone Cinque ore di riunione e poi l'avvio della procedura al Tribunale del lavoro. Pellicioli vota contro; Generali fa causa agli ex verticiSergio Bocconi   730 words20 February 2014Corriere della SeraCORDESNAZIONALE35Italian(c) CORRIERE DELLA SERA   Le richieste: Perissinotto dovrà restituire 11 milioni, bloccati 6 milioni ad Agrusti Le repliche L'ex ceo: ho agito correttamente, mi difenderò. L'ex dg: mai nessuna contestazioneIl consiglio di Generali ha deciso di procedere nei confronti dell'ex amministratore delegato Giovanni Perissinotto e dell'ex direttore generale Raffaele Agrusti. Come si legge nella nota diffusa ieri al termine dei lavori durati circa cinque ore, il board ha dato mandato al group ceo Mario Greco di «avviare immediatamente le idonee azioni risarcitorie e di responsabilità in sede giuslavoristica nei confronti dei due ex top manager della compagnia».Immediate le reazioni degli interessati: Perissinotto ha definito la mossa «assolutamente ingiusta e particolarmente lesiva», si è detto «profondamente convinto della correttezza» del proprio operato, e ha annunciato che, «ancorché profondamente amareggiato» si difenderà «con la massima determinazione»; Agrusti ha indicato come «sconcertante e singolare» la delibera e ha aggiunto: «Mi è difficile commentare una decisione adottata sulla base di asserite irregolarità mai contestatemi, e di cui ignoro le motivazioni perché assunte in assenza di alcun contraddittorio con il sottoscritto».Il board triestino ieri ha deciso (con il solo voto contrario di Lorenzo Pellicioli) dopo aver ascoltato le valutazioni elaborate dal comitato controllo e rischi della compagnia sulla base dell'analisi effettuata dagli studi legali Portale-Visconti, Chiomenti e Maresca. Esame dal quale sarebbero emersi anche elementi nuovi rispetto alle precedenti relazioni degli studi Mucciarelli e Bonelli Erede e Pappalardo (che sarà l'advisor legale di Generali per la parte giuslavoristica). È stata così rivista la decisione precedente di non procedere nei confronti di Perissinotto e Agrusti, decisione che l'Ivass, l'authority delle assicurazioni, ha chiesto al gruppo di considerare nuovamente, insieme al trattamento economico riservato all'ex direttore generale, riesaminato dal comitato remunerazioni che ieri sul punto ha riferito al board.Il mandato a Greco prevede anzitutto «azioni giudiziarie in sede giuslavoristica volte a impugnare e contestare gli accordi risolutivi dei rapporti di lavoro». In sostanza la prima mossa sarà chiedere la restituzione a Perissinotto degli 11 milioni circa pagati al momento dell'uscita e bloccare i 6 milioni accordati ad Agrusti e non ancora versati. Inoltre, sempre di fronte al giudice del lavoro, per entrambi gli ex manager verrà richiesto il risarcimento dei danni subiti a «causa dell'inadempimento degli obblighi derivanti dai rispettivi rapporti di lavoro subordinato, adottando allo scopo ogni opportuna iniziativa e azione». Nel caso infine in sede giuslavoristica non si considerasse esaurito il quadro degli interventi, il consiglio presieduto da Gabriele Galateri potrà avviare «ogni altra iniziativa volta al ristoro di tutti i danni subiti».Da subito, dunque, «per tutelare con massima rapidità ed efficacia gli interessi patrimoniali della società», si procederà in sede di tribunale del lavoro. Binario scelto per diverse ragioni: è considerato più veloce e quindi più incisivo; l'azione di fronte al tribunale civile dev'essere approvata in sede assembleare e quindi richiede tempi tecnici lunghi anche solo per deliberarne la fattibilità (con, inoltre, un maggior "rischio reputazionale" per la società); gli interventi sono rivolti non a consiglieri «esterni» ma a due ex top manager dipendenti ai quali vengono contestati inadempimenti e irregolarità varie nelle procedure previste dalla compagnia in occasione, in particolare, di «alcuni investimenti alternativi».Con la decisione di ieri si conclude un cammino avviato da Greco che, una volta approdato in Generali nell'agosto 2012, ha avviato una asset review di tutte le classi di attivi che ha portato a ingenti impairment. Di queste svalutazioni, 234 milioni hanno riguardato una serie di «investimenti alternativi» realizzati negli anni precedenti in diverse occasioni con soci veneti (diretti e indiretti) della compagnia, sottoposti a un'analisi anche da parte della società di consulenza Kpmg che ha messo in evidenza violazioni delle regole intern e.Sergio Bocconi© RIPRODUZIONE RISERVATAmilioni le svalutazioni di alcuni investimenti con i soci veneti234Il dossier e i protagonistiGiovanni Perissinotto, ex group ceo delle Generali, di cui era diventato amministratore delegato nel 2001. È uscito dal Leone nell'estate 2012Raffaele Agrusti, ex responsabile della finanza e direttore generale del gruppo, è stato il «braccio destro» di PerissinottoMario Greco, group ceo delle Generali dall'agosto del 2012 quando ha lasciato Zurich per sostituire a Trieste PerissinottoDocument CORDES0020140220ea2k0009e
BORSA E BREVIGENERALI Ex vertici dal giudice. Generali porterà davanti a un giudice del lav...56 words20 February 2014Il Resto del CarlinoRESCARC-NAZ30ItalianCopyright 2014 MONRIF NET S.R.L. Tutti diritti riservati-Credits   GENERALI Ex vertici dal giudice. Generali porterà davanti a un giudice del lavoro l'ex ad Giovanni Perissinotto e l'ex direttore finanziario Raffaele Agrusti chiedendo il risarcimento dei danni per inadempienza degli obblighi contrattuali. Lo ha deciso il Cda.Document RESCAR0020140220ea2k00063
EconomiaIl Leone di Trieste Oggi il board sull'azione di responsabilità; Generali, sette ore di riunione per decidere contro gli ex managerS.Bo.   263 words19 February 2014Corriere della SeraCORDESNAZIONALE35Italian(c) CORRIERE DELLA SERA   La mossa L'orientamento sembra favorevole ad avviare il contenziosoOltre sette ore di riunione ieri per il comitato controllo e rischi di Generali. Sul tavolo i pareri legali relativi all'opportunità di avviare azioni di responsabilità nei confronti dell'ex group ceo Giovanni Perissinotto e dell'ex direttore generale Raffaele Agrusti. Nel pomeriggio di ieri si è riunito anche il comitato remunerazioni e oggi il risultato del lungo esame sarà riferito al consiglio triestino, che deciderà se procedere o meno. L'orientamento, secondo quanto emerso negli ultimi giorni, sembra favorevole ad avviare il contenzioso contro gli ex top manager.Il nuovo esame da parte di Generali, che in un primo tempo aveva deciso di non procedere ma è stata invitata dall'Ivass a riconsiderare il dossier, riguarderebbe, secondo recenti ricostruzioni, sette investimenti finanziari «alternativi». Operazioni che presenterebbero irregolarità procedurali di vario tipo, tra le quali la mancata comunicazione al board, e che in buona parte dei casi sarebbero riconducibili a soci veneti (diretti e indiretti) di Generali. Ieri Enrico Marchi, presidente di Save e Finint, finanziaria azionista del Leone attraverso Ferak ed Effeti (con Crt) ha detto alle agenzie che la possibilità di un'azione di responsabilità denota un «accanimento degno di miglior causa» e «non va neppure a vantaggio di Generali», che a Marchi sembra «diventata una specie di macchina del fango». Due delle operazioni sarebbero riferibili in particolare proprio a Finint.S.Bo.© RIPRODUZIONE RISERVATADocument CORDES0020140219ea2j00003
EconomiaIl Leone Domani la decisione del consiglio. La richiesta dell'Ivass; Generali, l'azione di responsabilità all'esame dei comitati interniS. Bo.   281 words18 February 2014Corriere della SeraCORDESNAZIONALE31Italian(c) CORRIERE DELLA SERA   Giornata di lavori in corso e contatti ieri in vista dei comitati di oggi e del consiglio Generali di domani che potrebbe dare il via libera alle azioni di responsabilità verso gli ex vertici del Leone.Come prevede la governance del gruppo triestino oggi si riuniranno i comitati controllo e rischi e quello remunerazioni, il primo presieduto da Alberta Figari, il secondo da Paolo Scaroni. I due comitati riferiranno poi al board guidato da Mario Greco domani nella prima riunione dell'anno. Il comitato controllo e rischi, del quale fanno parte Sabrina Pucci, Paola Sapienza e Clemente Rebecchini, esaminerà le consulenze richieste ed entrerà nel merito del caso: cioè se procedere in sede civile nei confronti dell'ex group ceo Giovanni Perissinotto e dell'ex direttore generale Raffaele Agrusti.Il consiglio dunque riceverà i pareri (il comitato remunerazioni deve esaminare il caso dei 6 milioni concordati da Agrusti al momento della chiusura dei rapporti con il Leone, somma che quindi può essere liquidata o trattenuta in attesa dell'esito delle azioni di responsabilità) e poi deciderà come procedere, anche diversamente dai suggerimenti pervenuti dai comitati. L'accusa agli ex vertici riguarda sette investimenti finanziari effettuati sotto la loro gestione. In un primo tempo il board aveva scelto di non procedere ma l'Ivass ha chiesto alla compagnia di sottoporre nuovamente la questione al comitato controllo e rischi, quindi al board.S. Bo.© RIPRODUZIONE RISERVATA25,86miliardi La capitalizzazione di Assicurazioni Generali in Borsa. La performance del titolo in un anno è pari a +29,49%Document CORDES0020140218ea2i0007c
EconomiaIl caso Il segretario di Stato elvetico de Watteville: niente accesso ai mercati finanziari Ue senza libera circolazione delle persone; «Banche svizzere a rischio stop in Italia»Claudio Del Frate   563 words18 February 2014Corriere della SeraCORDESNAZIONALE29Italian(c) CORRIERE DELLA SERA   Sale la tensione con Berna dopo il referendum sull'immigrazione L'accordo europeo Ogni singolo Stato Ue può recedere dal recente accordo sull'attività delle banche svizzere Dal Ticino Generali (Associazione banche ticinesi): solo pochi istituti vendono prodotti finanziari in Italia«Il governo italiano potrebbe impedire alle banche svizzere di vendere prodotti finanziari ai cittadini italiani»: la bomba che scuote l'ovattato mondo finanziario e politico scoppia nel tardo pomeriggio quando le agenzie riportano le parole di Jacques de Watteville, segretario di stato per le questioni finanziarie internazionali del governo di Berna. Autorevole la fonte, ufficiale la circostanza: il rappresentante elvetico pronuncia quelle parole nel corso di una conferenza stampa in cui traccia il bilancio delle trattative avviate in campo bancario dalla Svizzera nell'ultimo anno.Il possibile boicottaggio di Roma ai prodotti finanziari elvetici viene letto come una misura ritorsiva all'esito del referendum di una settimana fa in seguito al quale la Svizzera introdurrà limiti agli ingressi degli stranieri nel suo territorio: una misura che potrebbe colpire anche i lavoratori frontalieri italiani ma che soprattutto incrina il principio della libera circolazione delle persone sottoscritto da Berna con la Ue.Ma quanto è reale il rischio che l'Italia imponga l'embargo all'attività delle banche svizzere? Sul punto le parole di de Watteville sono state sfumate: «La settimana scorsa sono stato a Roma - ha riferito testualmente - e mi è stato chiaramente detto che non può esservi accesso ai mercati finanziari europei senza la libera circolazione delle persone. Il sostegno che potevamo attenderci da certi Paesi non è più scontato». Secondo il segretario di Stato, Roma imporrà il blocco se non verrà assicurato ai lavoratori italiani il libero ingresso nel territorio elvetico. Un accordo sull'attività delle banche svizzere nei Paesi Ue è stato sottoscritto proprio pochi mesi fa ma esso prevede che ogni singolo stato possa recedere autonomamente da quel patto.Il ministero di Fabrizio Saccomanni per il momento non ha commentato ufficialmente le frasi di de Watteville. Fonti del Tesoro tuttavia fanno sapere che il negoziato con la Svizzera andrà comunque avanti ma che la stella polare di questo dialogo sono i trattati sottoscritti con la Ue secondo i quali la libertà di circolazione dei capitali e delle persone non sono distinguibili. Nessuna ritorsione, ma verrà compiuta una valutazione complessiva del comportamento di Berna alla luce di quel trattato.La possibilità che l'Italia alzi barriere protettive come risposta al referendum antimmigrati è stata per il momento accolta con molto aplomb sulla piazza finanziaria d'oltreconfine. «Mi pare che per il momento siamo nella fase della missilistica verbale - è la battuta di spirito con la quale Claudio Generali presidente dell'associazione delle banche del Canton Ticino prova a stemperare la tensione - e dopo il voto a sorpresa di una settimana fa era quasi scontato che saremmo entrati in una fase per così dire muscolare. In ogni caso la mossa italiana non ci preoccupa: sono poche le banche svizzere che attualmente hanno l'autorizzazione a vendere prodotti finanziari in territorio italiano. Anzi, il libero accesso delle nostre aziende del credito sul mercato italiano era uno dei punti della trattativa in corso tra Roma e Berna».Claudio Del Frate© RIPRODUZIONE RISERVATADocument CORDES0020140218ea2i0002p
corriereconomiaGovernance e numeri Obiettivo dell'azione di Castagna è arrivare a chiedere a Bankitalia la rimozione degli «add-on»; Bpm Verso la rivoluzione di maggiostefano righi   695 words17 February 2014Corriere della SeraCORDES5Italian(c) CORRIERE DELLA SERA   L'11 marzo i risultati. Il 19 aprile l'assemblea e subito dopo l'aumento di capitale della svolta Le maggiori ponderazioni sulle attività di rischio pesano 8 miliardiIl 30 aprile è un mercoledì. Mancano 72 giorni. In questo breve arco di tempo la Banca Popolare di Milano proverà per l'ennesima volta a cambiare volto, passando attraverso tre diverse tappe. La prima è fissata l'11 marzo, quando verrà licenziato il bilancio dell'esercizio 2013, atteso in utile. Il 19 aprile è invece fissata l'assemblea ordinaria dei soci che dovrà approvare e mandare in archivio il bilancio. Mentre il 30 aprile scadrà l'accordo di pre-underwriiting con un pool di banche d'affari per il lancio dell'aumento di capitale da 500 milioni di euro, già deliberato dall'assemblea. Sui tre punti vale la pena di soffermarsi, anche se oggi tutta Bpm è un cantiere. Infatti, l'uscita dal capitale e dalla stanza dei bottoni di Andrea Bonomi (attualmente impegnato ad acquisire dalle Assicurazioni Generali la svizzera Bsi: sono alla data room ), ha rasserenato gli animi e oggi le varie componenti della banca stanno ragionando su una ipotesi di revisione dell'attuale governance che procede, tra molti ostacoli, abbastanza speditamente.Un'ipotesi di lavoro che fonti vicine ai vertici di Bpm indicano come market friendly , ovvero disponibile ad accogliere alcune delle istanze rappresentate dal mercato. La rappresentatività dei fondi è tra queste. C'è chi suggerisce un lock-up in cambio di una maggiore attenzione alle esigenze dei professionisti dell'investimento, ma non è chiara se l'indisponibilità temporale delle azioni possa essere sostenibile. Di certo Bpm sta marciando verso una maggiore apertura al mercato.ScadenzeIl cantiere governance è, tra tutti, il più delicato. Marcherà indelebilmente il futuro della banca, che non può più resistere com' era. Su questo vi è ampia convergenza, va capito a cosa porterà. I più ottimisti individuano addirittura la possibilità, oggi non espressa, che l'assemblea del 19 aprile, il sabato di Pasqua, si trasformi prima della convocazione in straordinaria, aprendo così le porte a una rapida mutazione della governance che deve necessariamente ottenere il placet dei soci. Sarebbe una straordinaria proiezione in avanti per una banca di grandi e inespresse potenzialità, perché consentirebbe di avviare l'aumento di capitale con un concreto segnale di attenzione ai mercati. Ovvero, l'accogliere le richieste degli investitori potrebbe giocare a favore nel momento stesso in cui si andrà a chiedere, proprio a quegli investitori, di mettere soldi nell'istituto di Piazza Meda. Non è detto che ci si riesca, i tempi sono estremamente compressi, ma l'occasione è ghiotta. Lo sa bene il presidente del Consiglio di Sorveglianza, Dino Piero Giarda. Tanto più che non vi è alcuna intenzione di spostare in avanti l'operazione di aumento di capitale. Il consigliere delegato Giuseppe Castagna lo ha detto chiaramente: Bpm non intende prorogare l'accordo con il consorzio di garanzia in scadenza il 30 aprile. Dunque, entro quel giorno, partirà l'aumento.Tutti in filaNella volontà di non rinviare, espressa da Castagna, si leggono almeno due buone motivazioni. La prima è fattuale: Bpm ha bisogno di quell' aumento per allinearsi ai criteri di solidità richiesti dalla Vigilanza europea alle maggiori banche italiane. Ma ora si apre la corsa alla cassa. Ovvero al mercato. Si è già mosso il Banco Popolare, con una operazione da 1,5 miliardi. Dovranno farlo Bpm (0,5 miliardi), Carige (0,7), Mps (3). Ma altre banche seguiranno. E trovare accoglienza per tutte non sarà semplice. Perciò fare presto è importante, anche perché Bpm, fatto salva la forma cooperativa, punta a presentare rapidamente un volto nuovo alla Banca d'Italia al fine di sostenere la rimozione degli add-on , ovvero delle maggiori ponderazioni delle attività di rischio imposte da via Nazionale, che valgono circa 8 miliardi di euro. Se quei vincoli venissero rimossi, il Core tier 1 di Bpm passerebbe dall'attuale 7,25 per cento al 10,3 per cento.@Righist© RIPRODUZIONE RISERVATADocument CORDES0020140217ea2h0005f
EconomiaSussurri & Grida; Bonomi, dopo Bpm, fa rotta verso Lugano e la Bsi@Righist   673 words15 February 2014Corriere della SeraCORDESNAZIONALE51Italian(c) CORRIERE DELLA SERA   (s. rig. ) Uscito dalla Banca Popolare di Milano, Andrea Bonomi sta puntando verso l'estero la prua della sua InvestIndustrial. Se molti consideravano Genova e la Carige un possibile approdo per i capitali dell'uomo d'affari milanese, in verità Bonomi punta a Lugano, in Svizzera, sede della Bsi, la banca controllata delle Assicurazioni Generali, che il group ceo Mario Greco ha posto in vendita. Bsi, ex Banca della Svizzera italiana, è entrata nel perimetro delle Assicurazioni Generali nel 1998 e ha progressivamente spostato il raggio del proprio interesse dall'area ticinese all'Oriente. Oggi è ben posizionata a Hong Kong e a Singapore, ma non è nel core business assicurativo. Greco, fin dal suo insediamento a Trieste, nell'agosto 2012, ha iniziato una politica di dismissioni di tutte le attività non strettamente correlate all'attività assicurativa. Sono state cedute quote in Banca Generali (di cui il Leone mantiene la maggioranza), la totalità delle attività di riassicurazione detenute negli Stati Uniti e poste in vendita partecipazioni in aziende italiane, Telecom Italia su tutte. Bsi è una partita un po' diversa, vista la dimensione raggiunta. Nello scorso novembre Greco ha sottolineato che è disposto a separarsi da Bsi solamente «a un prezzo adeguato». Ma quale? Osservatori vicini al business sottolineano come appaia difficile ipotizzare una cessione a un prezzo superiore a 1,25 miliardi di euro, che rappresentano circa i due terzi del book value di Bsi. Basteranno? Nell'operazione al fianco di Bonomi c'è il fondo di private equity Cinven. Le trattative stanno proseguendo e le parti sono alla data room . Bsi ha chiuso il primo semestre del 2013 con un utile pari a 36,2 milioni di franchi svizzeri, circa 29,6 milioni di euro.@RighistBruxelles contro Chanel n.5(giu.fer. ) La Commissione europea va alla guerra dei profumi, finiti nel mirino perché contengono alcune essenze che possono scatenare allergie della pelle. Secondo un rapporto del Comitato scientifico per la sicurezza dei consumatori del 2012 tra l'1 e i 3% della popolazione europea è vittima di una reazione allergica dopo aver usato un prodotto di bellezza. Un numero sufficientemente alto per far intervenire la Commissione. In particolare, Bruxelles ha identificato tre sostanze fortemente allergizzanti, una sintentica (Hicc), e due naturali, contenute nei muschi (atranolo e cloratranolo) e usate soprattutto nei vecchi profumi. E perciò ora si prepara a vietarne l'uso. Tra i profumi colpiti, che saranno costretti a cambiare la loro formulazione, ci sarebbe anche uno dei nomi più famosi, Chanel n.5, che utilizza i muschi tra le sue note. Bruxelles indica un'altra dozzina di sostanze, tra cui alcune legate alle essenze di citronella, rosa e spezie, da poter usare, ma entro una certa quantità; e oltre un centinaio di componenti potenzialmente allergizzanti che, se presenti in un prodotto, devono essere segnalati sull'etichetta. La proposta di Bruxelles riguarderebbe perciò soprattutto i cosmetici bio.@16febbraio© RIPRODUZIONE RISERVATAUp Jawbone, il «braccialetto di Davos», raccoglie 250 milioni(m.sid.) Non è nuovo. Ma a Davos ha fatto parlare di sé più di tanti argomenti geopolitici: si chiama Up Jawbone ma è più popolare come il braccialetto che misura tutta la nostra giornata, dalle calorie bruciate con i passi alla qualità del sonno (insomma, un piccolo grande fratello che però ha il vantaggio di non divulgare le informazioni a meno, occhio, di non collegarlo a Twitter o Facebook ). Bene, la società californiana che lo produce sta raccogliendo 250 milioni di dollari di investimenti. Jawbone (termine che in inglese significa mascella e che ricorda il movimento che fa l'oggetto tecnologico quando lo si indossa) ha già lanciato negli Stati Uniti l'Up24 che introduce la tecnologia Bluetooth per aggiornare e far dialogare il braccialetto con l'applicazione per smartphone. In Europa arriverà tra diversi mesi, in tempo probabilmente per il prossimo Davos. Appuntamento in Svizzera per vedere se i potenti del mondo si saranno aggiornati.@massimosideri© RIPRODUZIONE RISERVATADocument CORDES0020140215ea2f00048
EconomiaIl caso Il gruppo assicurativo riunirà il consiglio di amministrazione mercoledì 19 febbraio; Generali verso l'azione di responsabilità Sotto accusa 7 investimenti di ex managerFabio Tamburini   614 words11 February 2014Corriere della SeraCORDESNAZIONALE25Italian(c) CORRIERE DELLA SERA   Il precedente Ceo, Perissinotto: niente da cui difendermi Le authority La spinta di Consob e Ivass per riesaminare le operazioni realizzate con parti correlate L'ex ceo «Ho creato tanto valore. Banca Generali vale 2,7 miliardi e le vendite di asset danno plusvalenze»La decisione sull'azione di responsabilità nei confronti dell'ex amministratore delegato delle Generali, Giovanni Perissinotto, e dell'ex uomo chiave del gruppo, Raffaele Agrusti, è prevista nel consiglio di amministrazione convocato per mercoledì 19 febbraio come anticipato da «Affari & Finanza». Ufficialmente l'argomento non è all'ordine del giorno ma sono in arrivo pareri richiesti agli studi legali e, poco prima del consiglio, si riunirà il comitato controllo e rischi. Sarà proprio quest'ultimo, come prevedono le regole di gruppo, che prenderà posizione e girerà la pratica ai consiglieri. Nel mirino ci sono sette investimenti finanziari della gestione precedente a quella di Mario Greco, nominato amministratore delegato della compagnia nell'estate 2012.La sua decisione, presa immediatamente, è stata di verificare la regolarità delle scelte di gestione del gruppo, comprese le operazioni con parti correlate. I controlli sono stati a tappeto e sono emerse accuse circostanziate nel caso dei sette investimenti, con irregolarità procedurali di varia natura. Così è stato affidato l'incarico a due studi legali (Erede, Bonelli, Pappalardo e Francesco Mucciarelli, quest'ultimo per eventuali responsabilità penali) di pronunciarsi nel merito dell'azione di responsabilità, con la consulenza tecnica per quanto riguarda gli aspetti contabili e finanziari della Kpmg.Il loro responso è stato di escludere responsabilità penali e, pur evidenziando una serie di irregolarità procedurali, di considerare problematico l'accertamento delle responsabilità civili. Parere sulla base del quale sia il comitato controllo e rischi delle Generali sia il consiglio di amministrazione avevano deciso di soprassedere. Poi, nell'autunno scorso, la Consob è intervenuta chiedendo al gruppo una informativa al mercato su un lungo elenco di punti e l'Ivass, l'Istituto per la vigilanza sulle assicurazioni, ha suggerito di rivedere la decisione presa. Il passaggio successivo è stato un nuovo incarico dato dal consiglio di amministrazione delle Generali ad altri due studi legali sull'opportunità di procedere all'azione di responsabilità civile contro Perissinotto e Agrusti (sono al lavoro lo studio Portale e lo studio Maresca). Il loro parere è atteso nei prossimi giorni.La governance delle Generali prevede che si esprima il comitato controllo e rischi, che passerà la documentazione al consiglio di amministrazione, la cui decisione può essere diversa. L'impressione è che si stia andando verso l'azione di responsabilità, ma la riunione è prevista per il 19 febbraio e in nove giorni può accadere di tutto.Secco il commento di Perissinotto: «Non ho niente da cui difendermi», ha detto ieri al Corriere della Sera, «e non entro nel merito delle singole operazioni». E ancora: «Osservo con grande perplessità il martellamento continuo contro di me nonostante che Generali sia il gruppo italiano uscito meglio, e prima di tutti, dalla crisi. Chiedere danni su singole operazioni, che peraltro in buona parte dei casi si stanno sviluppando con buoni risultati, senza una visione complessiva degli investimenti del gruppo è inaccettabile. In Generali abbiamo creato valore, tanto valore. Lo dimostrano operazioni come la nascita di Banca Generali, che oggi in Borsa vale 2,7 miliardi, e le vendite di asset in corso, che stanno avvenendo con plusvalenze elevate».Fabio Tamburini© RIPRODUZIONE RISERVATA25miliardi di euro È la capitalizzazione del gruppo Generali a Piazza Affari. Nell'ultimo anno il titolo si è rivalutato del 21,4%Document CORDES0020140211ea2b0001l
BORSA E BREVIL'AGENZIA Fitch conferma il rating Ifs ad A- per Assicurazioni Generali (nel...88 words7 February 2014Il Resto del CarlinoRESCARC-NAZ29ItalianCopyright 2014 MONRIF NET S.R.L. Tutti diritti riservati-Credits   L'AGENZIA Fitch conferma il rating Ifs ad A- per Assicurazioni Generali (nella foto l'ad Mario Greco), con outlook negativo. La conferma del rating riflette la forte performance operativa di Generali nel 2013, in particolare nel segmento danni, e il maggior focus del nuovo management sulla conservazione del capitale e la riduzione del debito. Il rating è più alto di quello italiano, grazie alla diversificazione della compagnia in Paesi più solidi.Document RESCAR0020140207ea2700061
ECONOMIA & FINANZALa forza di Fnm e BB Biotech300 words2 February 2014Il Resto del CarlinoRESCARC-NAZ24ItalianCopyright 2014 MONRIF NET S.R.L. Tutti diritti riservati-Credits   IL PUNTO di svolta di 20.289 del Ftse All Share ha tenuto e ora il mercato può ripartire. Sempre valido il nostro obiettivo a 25.000 e una chiusura sopra quota 20.959 sarà il certificato medico che il mercato è di forte e robusta costituzione. Il respiro del listino si è fatto affannoso. Ma a giudicare dai volumi in acquisto su certi titoli i cani grossi della Borsa hanno approfittato del calo dei corsi per comprare a man bassa. Con gli Usa che crescono del 3.2% all'anno per fortuna la fine del Toro non è ancora arrivata. Attenti però: alcuni dei nostri campioni iniziano a diventare un po' troppo tirati (Banca Generali, Azimut...) e forse conviene concentrasi su quei titoli che finora ci hanno dato soddisfazione ma non hanno ancora multipli astronomici e su quelli che stanno per decollare ora. Sul mercato infatti si sta assistendo ad una certa qual rotazione tra settori e tra titoli per cui i cavalli che hanno corso finora probabilmente tireranno il fiato consegnando la pista ai nuovi arrivati. BB Biotech impressionante: l'abbiamo consigliata a 50 euro, ora quota 129 e l'obiettivo è 150. Durante il ritracciamento ha perso terreno ma in un lampo sapienti mani forti l'hanno accumulata ed è tornata al punto di partenza. Banca Finnat, uncino in corso, ma dovrebbe fare ancora della strada. Cell Therapeutics è una speranza, da comprare sopra 3.50. Esprinet sempre buona come il pane sulla via di 10 euro. Fiera Milano da prendere sopra 8.27 euro se riparte il trenino della felicità. Ferrovie Nord Milano l'abbiamo segnalata il 100% fa, ma ha ancora spazio per correre. Piquadro ha ripreso a marciare e dovrebbe volare sopra 2.322.Document RESCAR0020140202ea220009u
VETRINA SETTIMANALEAndrea Telara Pagamenti in dieci piccole rate mensili, al posto di due premi semestrali. E' ...329 words31 January 2014Il Resto del CarlinoRESCARC-NAZSET1ItalianCopyright 2014 MONRIF NET S.R.L. Tutti diritti riservati-Credits   Andrea Telara Pagamenti in dieci piccole rate mensili, al posto di due premi semestrali. E' la formula adottata da molte compagnie assicurative per vendere le costosissime polizze della RcAuto. Per viaggiare sicuri a bordo delle quattro ruote gli italiani sono infatti costretti a sborsare spesso in media quasi 500 euro all'anno, il 40 - 50% in più, rispetto alle tariffe che si registrano nel resto d'Europa. Offerte a tasso zero E' la soluzione offerta da sei società della galassia Unipol (oltre alla capogruppo, ci sono le controllate Fondiaria, Sai, Milano Assicurazioni, Nuova Maa e La Previdente). Fino al 30 giugno prossimo, i clienti di tutte e sei le compagnie possono pagare la polizza in 10 rate mensili, sottoscrivendo un piccolo prestito con Finitalia. Il finanziamento non prevede l'applicazione di interessi passivi sul debito né altre voci di spesa accessorie. Una formula leggermente diversa viene proposta da Genertel (la compagnia online del gruppo Generali) che consente di pagare i premi della Rc Auto attraverso delle carte revolving, che danno la possibilità di rimborsare a rate la somma di denaro spesa, con l'applicazione di un interesse. Se le carte di Genertel vengono utilizzate soltanto per acquistare una polizza automobilistica, il tasso è pari a zero (come nel caso di Unipol). Anche Genialloyd (impresa assicurativa online del gruppo Allianz) si è mossa nella stessa direzione e offre ai clienti una carta a rimborso rateale che permette di saldare i premi della Rc Auto in quattro tranche mensili (con un tasso d'interesse sul debito attorno al 9%). Le polizze automobilistiche sono vendute anche da diverse banche e a volte sono abbinate alla sottoscrizione di un piccolo finanziamento. E' il caso di IntesaSanpaolo che, ai titolari di un conto corrente della banca, permette di acquistare nelle proprie filiali la polizza Viaggia con Me, attraverso un prestito a tasso zero, rimborsabile in 12 mensilità.Document RESCAR0020140131ea1v00043
EconomiaTrieste, Ubs al 2,16%; Generali lancia fondo Obiettivo Sud Europa75 words30 January 2014Corriere della SeraCORDESRIBATTUTA27Italian(c) CORRIERE DELLA SERA   Generali ha presentato ieri un nuovo fondo d'investimento, Gis European recovery equity, che punterà alle opportunità d'investimento in azioni nei mercati del Sud Europa e sarà riservato a investitori professionisti. Il portafoglio sarà focalizzato in Spagna, Italia, Portogallo e Grecia. Dagli aggiornamenti Consob infine si apprende che Ubs dal 20 gennaio ha il 2,162% del capitale di Generali.© RIPRODUZIONE RISERVATADocument CORDES0020140130ea1u000a8
EconomiaBanche Piazzetta Cuccia: «È un'indagine amministrativa. L'istituto ha agito come intermediario negoziatore»; Ispezione Consob in Mediobanca Indagine su due collocamentiFabrizio Massaro   603 words29 January 2014Corriere della SeraCORDESNAZIONALE25Italian(c) CORRIERE DELLA SERA   Verifiche sugli investitori di Banca Generali e Milano Assicurazioni Segnalazione La Consob si è mossa in seguito alla segnalazione di «operazioni sospette» da parte di alcuni intermediari italiani ed esteri L'operazione Unipol Qualcuno potrebbe aver fatto provvista di titoli Milano poi comprati a premio da UnipolMILANO - La Consob ha avviato un'inchiesta per un'ipotesi di insider trading, cioè di abuso di informazioni privilegiate, relativamente alle azioni di Banca Generali e alle azioni di risparmio di Milano Assicurazioni, in due momenti ben precisi durante il 2013, quando erano in corso due operazioni di mercato chiamate «collocamento accelerato» di azioni (in gergo, accelerated bookbuilding): per Banca Generali, ad aprile, si trattò della vendita del 12% per 185 milioni di euro, che fruttò alla capogruppo Generali 143 milioni di plusvalenza; nel secondo caso, di un acquisto del 26,5% dei titoli di risparmio di Milano (gruppo Fonsai) da parte del nuovo socio di controllo, Unipol, per complessivi 22,9 milioni di euro.In entrambi i casi ad agire come intermediario collocatore (bookrunner) fu Mediobanca. Per questo motivo ieri mattina alcuni ispettori delle Consob e del nucleo valutario della Guardia di Finanza guidato dal generale Giuseppe Bottillo (che assiste l'authority in questo tipo di verifiche) hanno compiuto un'ispezione presso gli uffici di Mediobanca, a Piazzetta Cuccia. La diffusione della notizia ha messo sotto pressione il titolo della banca d'affari - pur non essendo l'investitore che ha approfittato delle informazioni privilegiate - chiudendo a -0,75% dopo cali anche superiori al 3%.A spingere la Consob all'azione sono stati da un lato i movimenti anomali che l'authority presieduta da Giuseppe Vegas ha ravvisato nei giorni precedenti le operazioni (in ribasso per Banca Generali, in rialzo per Milano), dall'altro le segnalazioni obbligatorie di «operazioni sospette» arrivate da parte di intermediari sia italiani sia esteri.«Si tratta di un'indagine amministrativa sull'operatività della banca con investitori istituzionali nell'ambito dell'attività di capital market», ha dichiarato una fonte di Mediobanca. La caccia è a chi possa aver eventualmente lucrato su notizie riservate relative alla partenza delle operazioni, che Mediobanca possedeva e comunicava ai soggetti interessati. Per questo motivo gli 007 della Consob hanno acquisito l'elenco degli insider, cioè dei soggetti a conoscenza di informazioni privilegiate, oltre alle mail spedite e alle registrazioni delle telefonate con i clienti. L'attività della Consob in Mediobanca proseguirà ancora per alcuni giorni. E non è escluso che l'indagine non possa avere risvolti penali. Gli ispettori starebbero ispezionando comunque solo Mediobanca, e non anche Ubs che è stata anch'essa bookrunner nell'operazione su Banca Generali.Le procedure per i collocamenti accelerati sono standard: la banca d'affari contatta gli investitori potenzialmente interessati, senza rivelare il nome della società-oggetto. Solo in un secondo momento vengono inviate le schede dettagliate dell'operazione a chi accetta di partecipare agli acquisti (o alle vendite) e da quel momento scatta l'obbligo di riservatezza per tutte le persone coinvolte. Questa fase precede di qualche giorno il lancio dell'operazione vera e propria e sono presumibilmente questi i momenti e le procedure. E dove potrebbe essere nata la «soffiata». Il sospetto è che qualche investitore abbia approfittato dell'informazione, magari facendo provvista dei titoli Milano Assicurazioni che sarebbero poi stati comprati a premio da Unipol o, viceversa, liberandosi delle azioni di Banca Generali che sarebbero state vendute a sconto sul mercato dal Leone di Trieste.Fabrizio Massarofmassaro@corriere.it© RIPRODUZIONE RISERVATADocument CORDES0020140129ea1t000ai
Cronaca di MilanoDalle Generali; Seveso esondato Risarcimento danni a Palazzo Marino277 words28 January 2014Corriere della SeraCORDESMILANO7Italian(c) CORRIERE DELLA SERA   Undici milioni di euro di risarcimento.Il Comune ha chiuso ieri la trattativa con Generali Business Solutions (società che agisce per nome e per conto della Compagnia Generali Italia spa), che hanno riconosciuto questa somma come indennizzo per i danni causati dall'esondazione del Seveso del settembre 2010. La cifra entrerà nel bilancio 2014 e verrà utilizzato - spiegano da Palazzo Marino - «in termini di risorse utili da destinare alla città». L'uscita del Seveso, che già in passato aveva provocato molti danni nella zona di Niguarda, in quella occasione aveva colpito soprattutto la stazione Zara della M3, che si era allagata causando danni all'intera struttura: dagli impianti tecnologici ai binari. Venne interrotta per alcuni giorni la circolazione nella tratta fra stazione Centrale e Maciachini, con conseguenti disagi peri cittadini e per il traffico su strada. Il Comune aveva subito aperto la pratica con la compagnia assicurativa anche attraverso il broker assicurativo Aon,che ha favorito il dialogo fra i periti dell'amministrazione comunale e quelli della compagnia, fino alla definizione del danno. La quietanza firmata ieri dal direttore generale del Comune, Giuseppe Tomarchio, insieme alle controparti, prevede il pagamento di 8,5 milioni di euro, visto che 2,5 erano stati versati come anticipo già nel 2012. L'amministrazione ha inoltre ottenuto la possibilità di escludere dall'importo di questo risarcimento i sinistri causati all'immobile PalaIseo, il centro sportivo comunale gestito da MilanoSport che, tra l'ottobre e il dicembre 2011, subì un gravissimo incendio doloso e danni di varia identità: il relativo indennizzo sarà definito con un altro accordo.© RIPRODUZIONE RISERVATADocument CORDES0020140128ea1s0005f
EconomiaBanca Generali; «Rientro capitali, 15 miliardi allo Stato»Anna Maria D'Urso   196 words28 January 2014Corriere della SeraCORDESNAZIONALE24Italian(c) CORRIERE DELLA SERA   Quindici miliardi. È quanto incasserà lo Stato dal rientro di capitali dall'estero per 70-80 miliardi su uno stock che varia, a seconda delle stime, tra 150 e 200 miliardi. La stima è di Stefano Grassi, direttore finanziario di Banca Generali. Il decreto sul rientro dei capitali detenuti illegalmente all'estero presenta «perplessità», dice Grassi, ma la valutazione resta «sostanzialmente positiva», anche perché è «l'ultima chiamata» per quanti vogliono riportare in Italia i loro beni. Il manager di Banca Generali traccia l'identikit di chi è interessato a far rientrare in Italia questi asset e a mettersi in regola. Chi all'estero possiede poco, una casa o un conto con i redditi, ad esempio, «di dieci anni di lavoro in Svizzera, con una piccola sanzione riuscirebbe a sanare la posizione». Al contrario, l'operazione poterebbe essere vantaggiosa per imprenditori che, «in un momento in cui l'accesso al credito è difficile», hanno bisogno di capitali. Qualunque sia l'onere fiscale il processo di «voluntary disclosure» è irreversibile: una volta chiesto non si può tornare indietro.Anna Maria D'Urso© RIPRODUZIONE RISERVATADocument CORDES0020140128ea1s0003k
PRIMO PIANOLa risposta all'assalto dei ladri? Sistemi d'allarme e assicurazione426 words28 January 2014Il Resto del CarlinoRESCARC-PS3ItalianCopyright 2014 MONRIF NET S.R.L. Tutti diritti riservati-Credits   La polizza Multirischi comprende anche furto e danneggiamento In alto Daniele Lugnoli (Unipol) e qui sopra Antonio Brancadori (Generali)SECONDO gli ultimi dati divulgati dalla Prefettura di Pesaro e Urbino i furti in casa sono aumentati del 30%, passando dai 395 del 2012 ai 569 del 2013. «In particolare ha spiegato il Prefetto Attilio Visconti sono cresciuti a Pesaro città, mentre diminuiscono negli altri centri della provincia». Come si difendono i pesaresi? Chi può, si fa l'assicurazione a risarcimento del danno o dei valori sottratti. Indicativamente a Pesaro la clientela che si dota di una assicurazione multirischi per la casa nel 15% dei casi vi include la garanzia furto. QUESTO perché «chi può osserva Antonio Brancadori, titolare dell'agenzia d'assicurazione Generali di piazzale Garibaldi Pesaro si tutela nell'eventualità di fare fronte a spese inattese determinate dalla sostituzione dei prodotti tecnologici o degli oggetti preziosi sottratti. O non ultima la spesa per ripagare i danni provocati dai ladri a porte, finestre e cose». Ma lo zoccolo duro di chi si tutela, cosa acquista? Nel caso della polizza pensata dalle Generali «La formula Top osserva Brancadori con lo stesso premio va a a coprire situazioni diverse come "la truffa nelle mura domestiche", piuttosto che "l'uso fraudolento della carta di credito" e perfino il "furto agevolato da domestici"». «Truffa nelle mura domestiche»? «Sì è una fattispecie molto apprezzata magari da chi ha l'esigenza di tutelare i genitori anziani da malintenzionati che riescono a farsi aprire raggirando la buona fede della persona e sottraendo del valore». La formula "Confort" per esempio può prevedere il rimborso in caso di oggetti rubati con rapina o scippo fuori dall'abitazione. Gli importi del premio variano a seconda del valore assicurato: «che può andare da un minimo di 5mila euro ad un massimo di 40mila euro». PER FARE un esempio del prezzo: «A fronte di un valore assicurato pari a 10mila euro stima Brancadori a Pesaro, per un appartamento su piano intermedio in condominio, con un livello basic di fattispecie il premio si aggira sui 90 euro annui contro i 140 euro per il livello Top». Affinché l'assicurazione paghi, la casa deve avere una serie di meccanismi protettivi? «Si tratta di accorgimenti che interessano la sicurezza ordinaria conclude Brancadori Del resto la polizza prevede degli sconti se la casa dispone di sistemi di allarme collegati con la vigilanza o le forze dell'ordine, o se ha il portone blindato e così via». Solidea Vitali RosatiDocument RESCAR0020140128ea1s0011c
Primo PianoIl decreto sul rientro dei capitali depositati illegalmente all'estero potrebbe fruttar...55 words28 January 2014Il Resto del CarlinoRESCARC-NAZ3ItalianCopyright 2014 MONRIF NET S.R.L. Tutti diritti riservati-Credits   Il decreto sul rientro dei capitali depositati illegalmente all'estero potrebbe fruttare anche 15 miliardi secondo la stima di Banca Generali: per il direttore finanziario Stefano Grassi, la norma presenta «perplessità», ma la valutazione è «sostanzialmente positiva, è l'ultima chiamata»Document RESCAR0020140128ea1s00079
corriereconomiaTrend Gli asset manager in forte crescita. Il modello di Fideuram; Mercati La grande rivincita delle fabbriche del risparmioF. TAM.   597 words27 January 2014Corriere della SeraCORDES6Italian(c) CORRIERE DELLA SERA   Le capitalizzazioni quintuplicate di Azimut, Banca Generali & co.C inque anni fa, alla vigilia della grande crisi, gli istituti specializzati nella raccolta del risparmio viaggiavano staccati di molte lunghezze dalle banche tradizionali. In particolare, considerando la classifica delle prime dieci banche quotate in Borsa, realtà come Azimut, Banca Generali e la stessa Mediolanum risultavano in posizioni di coda. Banca Generali, per esempio, segnava una capitalizzazione di soli 31 milioni e Azimut di 49 milioni, contro oltre 3 miliardi del Banco Popolare e quasi 6,6 miliardi di Banca Ubi.Da allora lo scenario è completamente cambiato. Azimut ha moltiplicato la capitalizzazione fino a valori record arrivando al traguardo dei 3,1 miliardi (+ 530%). Ancora più eclatante risulta il dato di Banca Generali, salita a 2,7 miliardi, in aumento del 782%. Ma anche Banca Mediolanum è cresciuta molto. Il tutto mentre, eccezioni a parte, si è consumata la crisi degli istituti ordinari.Contemporaneamente è cambiata anche l'evoluzione degli utili, seguendo una tendenza analoga. Gli istituti specializzati nella raccolta e gestione dei patrimoni sono andati bene, molto bene, con una progressione importante: +127% Banca Generali, +85% Fideuram, +67% Banca Mediolanum, + 27% Azimut. Di segno opposto le performance delle maggiori banche che hanno registrato una diminuzione degli utili che va dal 40 al 70% (percentuali calcolate annualizzando i primi nove mesi 2013).La conseguenza è che al vertice delle società interessate si respira aria di grande soddisfazione, che si traduce in spinta ulteriore alle reti di vendita per fare ancora meglio. Un passaggio del discorso fatto nei giorni scorsi alle convention dei 1.500 consulenti dall'amministratore delegato di Banca Generali, Piermario Motta, ha acceso l'orgoglio di appartenenza alla rete con una domanda alla platea: «Soltanto pochi anni fa - ha detto ricorrendo al classico espediente retorico - avreste immaginato che la banca sarebbe diventata la sesta per capitalizzazione in Italia?»Il caso Fideuram, in particolare, dà il segnale della rivoluzione avvenuta. L'utile 2009 era stato intorno a 179 milioni, contro gli oltre 2,8 miliardi della controllante Intesa Sanpaolo. La musica è stata del tutto diversa nel 2013. Le previsioni degli analisti raccolte da Bloomberg, tuttavia, concordano nel prevedere una redditività in straordinaria crescita, con utili che sfioreranno i 330 milioni, tanto da rappresentare quasi il 40 per cento degli utili di gruppo (stimati intorno a 846 milioni). Questo significa che, se oggi venisse tirato fuori dai cassetti il progetto di quotazione, il collocamento in Borsa di Banca Fideuram permetterebbe alla capogruppo di rafforzare non poco la struttura patrimoniale. Di contro dovrebbe rinunciare ad una parte importante del flusso dividendi. L'impressione però è che non accadrà perché l'opinione prevalente nei vertici di Intesa Sanpaolo, per il momento, non prevede l'esordio in Borsa. Il successo di Fideuram, e anche delle altre banche reti, è di rappresentare una svolta nei rapporti con i clienti. «Il modello è di servizio centrato sull'assistenza consulenziale a casa dei clienti, che ha cambiato le regole del gioco nel mercato», dice Matteo Colafrancesco, amministratore delegato di Banca Fideuram, presieduta da Enrico Salza.Sul successo del risparmio gestito pesa però almeno una scelta poco gradita alla clientela: l'entità delle commissioni. «La redditività risulta eccellente anche perché spesso le commissioni sono troppo elevate e, in almeno parte dei casi, discutibili», dice Marco Onado, professore di Diritto ed economia dei mercati finanziari alla Bocconi. Ma questo è un altro discorso.F. TAM.© RIPRODUZIONE RISERVATADocument CORDES0020140127ea1r00088
corriereconomiaIndagini Dall'assistenza, alla comunicazione, alla velocità di liquidazione: i voti dell'Istituto Tedesco Qualità e Finanza; Rc auto Qui il cliente è ben assicuratoroberto e. bagnoli   510 words27 January 2014Corriere della SeraCORDES23Italian(c) CORRIERE DELLA SERA   Allianz, Axa, Unipol, Direct Line, Genialloyd le compagnie che offrono i servizi più accurati La top tenAllianz, Axa e Unipol fra le tradizionali; Direct Line, Genialloyd e Genertel fra quelle che operano via telefono e Internet. Sono le compagnie, in rigoroso ordine alfabetico, che offrono la maggiore soddisfazione dei clienti in base al secondo rapporto sull'Rc auto in Italia, realizzato dall'Istituto Tedesco Qualità e Finanza in esclusiva per CorrierEconomia . Oltre a presentare le tariffe più convenienti per cinque profili di rischio (vedi CorrierEconomia di lunedì scorso), lo studio aiuta a scegliere quelle che offrono il servizio migliore. Un aspetto che, insieme al prezzo, dev'essere valutato con attenzione per fare la scelta giusta e non avere brutte sorprese.SegmentiA differenza del primo rapporto, quest'anno l'indagine sulla soddisfazione dei clienti è stata segmentata fra le imprese che operano con reti agenziali e le dirette. «Sono due mondi con clientele che hanno aspettative diverse, e che incontrano offerte differenti per ciò che riguarda la personalizzazione dei prodotti - spiega Christian Bieker, direttore dell'Istituto Tedesco Qualità e Finanza -. Questa suddivisione rende più difficile per le compagnie online meritarsi i giudizi "Molto corretta" e "Ottima": la media delle valutazioni di questa categoria, infatti, è maggiore rispetto a quella delle compagnie tradizionali».Rispetto all'anno scorso, alcune imprese si riconfermano in vetta alle classifiche. «La soddisfazione della clientela è un valore che si costruisce nel lungo termine - sottolinea Bieker -. Per questo nell'Rc auto è importante guardare non solo al risparmio ma anche alla qualità del servizio».Le materie d'esameNella prima classifica, relativa all'offerta, il giudizio di «Ottima» è stato ottenuto da Axa, Unipol e Zurich fra le tradizionali e da Genialloyd fra le dirette. Axa e Unipol nella prima categoria e Genialloyd nella seconda hanno vinto la graduatoria relativa alla comunicazione con i clienti. Un altro parametro analizzato è stato quello dell'assistenza ai clienti: la miglior valutazione è stata raggiunta da Allianz, Axa e Unipol fra le tradizionali e da Direct line e Genertel fra le dirette. Axa, Unipol e Direct Line sono state giudicate le migliori per il rapporto qualità-prezzo.Infine l'ultimo aspetto considerato, che nel settore assicurativo ha un'importanza cruciale: la liquidazione dei danni. Allianz, Fondiaria-Sai e Zurich hanno riportato il miglior giudizio fra le imprese tradizionali, Direct Line e Genertel fra le dirette.La customer satisfaction è stata valutata attraverso un sondaggio online condotto a fine dicembre 2013 dall'istituto di ricerca ServiceValue e basato sui giudizi espressi da 1.197 clienti ed ex clienti dell'Rc auto negli ultimi dodici mesi. Le cinque aree sono state a loro volta suddivise in ulteriori sottocategorie, raggiungendo diciotto criteri di valutazione. Le persone coinvolte nel sondaggio hanno espresso il proprio giudizio sulla qualità del servizio scegliendo fra le seguenti affermazioni: assolutamente vero, piuttosto vero, piuttosto falso, assolutamente falso.© RIPRODUZIONE RISERVATADocument CORDES0020140127ea1r0005b
corriereconomiaStorie La manager che ha trasformato l'ente in un gigante da 10 miliardi di premi; Poste Vita Sempre più aggressiva Assedio ai big con la privatizzazione; Maria Bianca Farina guida la compagnia che fa concorrenza a Generali e Unipol Cresciuta tra le polizze, nel curriculum ha già una vendita di Stato: quella dell'InaSERGIO BOCCONI   762 words27 January 2014Corriere della SeraCORDES3Italian(c) CORRIERE DELLA SERA   A capo della terza compagnia di assicurazioni italiana, seconda nel ramo vita, c'è una donna: Maria Bianca Farina. Fatto che non rappresenta in sé una notizia, visto che la nomina ad amministratore delegato di Poste Vita risale al 2007. Ma che resta un'eccezione in un settore «maschile», almeno in sala di comando. Tanto più che si replica in Ania, la Confindustria delle polizze, dove lei è vicepresidente.ProfiloRomana, appassionata di cinema (ma con gli amici sospende il giudizio su «La grande bellezza» perché considera la sua città molto più vitale di quella descritta), e di arte moderna e contemporanea (nel suo ufficio si nota una stampa di Giorgio De Chirico), non ama sentirsi definire la Signora delle Polizze, come qualche volta accade visto che guida una compagnia (anzi due perché è inoltre capo di Poste assicura, che opera - ancora limitatamente - nei rami danni) da oltre 10,5 miliardi di premi. Anche perché sostiene le «quote rosa» se non come necessità di forzare un po' la situazione. E più volte ha riconosciuto: «Gli uomini mi hanno sempre più sostenuta che discriminata».Quel che più conta, però, è che la signora Maria Bianca Farina, entrata a 22 anni in Ina-Assitalia «spinta dal papà e dal marito», potrà entro breve mettere a frutto un'esperienza che tanti «colleghi maschi» del settore non hanno avuto l'occasione di vivere nell'ambito della carriere professionale: partecipare in prima linea a una privatizzazione. Poste italiane, gruppo che ha ormai poco a che fare con lettere e pacchi e forte di un settore assicurativo che rappresenta oggi metà del fatturato, andrà sul mercato entro pochi mesi.Un passaggio che per Farina non rappresenta una novità, anzi. In Ina, dove è entrata dopo un impiego precario in Aeronautica (traduceva i manuali sui primi F104), ha percorso i vari gradini, da capufficio a vicedirettore generale, e si è occupata in prima persona di tre dossier particolarmente delicati che hanno rappresentato i passaggi fondamentali dell'istituto: la trasformazione da ente pubblico in spa nel 1992; la privatizzazione (dal '94 al '96) e infine nel Duemila l'incorporazione nelle Generali di Trieste.StudiLaureata in Economia alla Sapienza, e con una specializzazione sul campo in finanza, quando Ina è stata collocata sul mercato Farina si è occupata dei prospetti informativi relativi all'offerta pubblica di vendita, della redazione dei bilanci e delle informative in linea con le regole Sec (passo necessario per la quotazione a Wall Street), dei rapporti con gli investitori istituzionali italiani e internazionali. In più ha curato alcuni aspetti tecnici come la costituzione del veicolo con il quale il Banco di Napoli è stato acquisito dal ministero del Tesoro, quindi privatizzato, e poi venduto al San Paolo-Imi.Nuova partitaE ora che le privatizzazioni ripartono proprio con Poste, Maria Bianca Farina sarà chiamata a «giocare» la partita da protagonista. E non si tirerà indietro, visto che ha sempre detto che le piacciono le sfide. Come quando nel 2007, mentre pensava che forse avrebbe potuto anche tirare un po' i remi in barca, le è arrivata l'offerta per Poste vita: significava il passaggio dalla prima e più grande compagnia d'Italia a una società costituita nel 1999 e che raccoglieva poco più di 5 miliardi di premi. Ci ha pensato per un weekend e ha risposto di sì. Con «prodotti semplici», nel senso (ha precisato in più occasioni) di facilmente comprensibili, l'ha portata in pochi anni al raddoppio della raccolta e a «tallonare» almeno in quanto a quota di mercato domestica nel ramo vita, le stesse Generali: 14,6% contro il 17,3% di Trieste. Certo, la crisi in un certo senso ha «aiutato» portando con sé un «bisogno di sicurezza» più che di rendimenti elevati, e la garanzia della proprietà pubblica può aver giocato un ruolo. Ma, sottolinea, lei che temeva il passaggio a un «contesto troppo burocratico» si è trovata a guidare una squadra con «una grande voglia di crescere» e che può contare fra l'altro in una specie di primato in termini di «quote rosa»: nella compagnia oltre il 50% sono donne e fra i manager di primo livello la percentuale è di un terzo. Anche questa è un'eccezione.© RIPRODUZIONE RISERVATADocument CORDES0020140127ea1r0004i
corriereconomiaAffari Il numero uno di Poste Vita. Le mosse dei big esteri; Polizze La donna che fa paura a Generali, UnipolSai e AllianzSERGIO Bocconi e STEFANO RIGHI   63 words27 January 2014Corriere della SeraCORDES1Italian(c) CORRIERE DELLA SERA   Riassetto nel mondo delle assicurazioni italiane: Generali vende, Allianz tratta l'acquisto di 1,2 miliardi di premi da UnipolSai, mentre Poste Vita, sotto la guida di Maria Bianca Farina, fa la voce grossa.Document CORDES0020140127ea1r0004f
corriereconomiaSviluppi; Polizze: c'è più vita sul webp.ga.   285 words27 January 2014Corriere della SeraCORDES21Italian(c) CORRIERE DELLA SERA   Anche le polizze vita migrano sul web. Accanto ai fondi comuni, è in rapida crescita il numero di prodotti finanziari assicurativi commercializzati via internet. Un mercato giovane che oggi vede protagonisti, tra gli altri, Genertel, Linear (Gruppo Unipol), Onlife (Gruppo Allianz), Net Insurance Life e Metlife. Anche il supermercato di fondi Online Sim ha appena iniziato a collocare polizze attraverso la propria piattaforma. Si tratta, nel dettaglio, dei prodotti "a vita intera" gestiti da Italiana Assicurazioni (Gruppo Reale Mutua). Secondo l'ad Federico Taddei «le commissioni applicate sono le stesse previste dai canali tradizionali, ma il processo di attivazione, essendo in parte svolto via web, è molto più semplice ed intuitivo».In altri casi, invece, il prodotto online costa meno rispetto a soluzioni analoghe collocate attraverso agenti e sportelli bancari: per alcuni piani individuali pensionistici, ad esempio, i caricamenti iniziali applicati online sono nulli.«Il tema è sempre lo stesso: eludendo il canale di vendita tradizionale, le compagnie risparmiano sui costi e riescono a praticare prezzi migliori. Questo vale anche per le polizze vita temporanee caso morte, che nella versione online possono essere vendute a condizioni più favorevoli», spiega Giuseppe Romano, responsabile ufficio studi di Consultique Sim.Per Mauro Giacobbe responsabile assicurazioni di Facile.it, è quasi impossibile, invece, stabilire a priori se le polizze vita sottoscrivibili solo online siano migliori rispetto a quelle tradizionali. «Occorre tenere in considerazione un elevato numero di variabili, dalla durata della copertura alla professione svolta, dal capitale investito al metodo di pagamento», afferma. In ogni caso, quel che offre il web è, come sempre, la possibilità di confrontare agevolmente le offerte presenti sul mercato.p.ga.© RIPRODUZIONE RISERVATADocument CORDES0020140127ea1r0001y
ECONOMIA & FINANZALA BORSA non può salire sempre. Lo scrollone di venerdì deve essere considerato co...221 words26 January 2014Il Resto del CarlinoRESCARC-NAZ26ItalianCopyright 2014 MONRIF NET S.R.L. Tutti diritti riservati-Credits   LA BORSA non può salire sempre. Lo scrollone di venerdì deve essere considerato come un semplice ritracciamento all'interno di un trend rialzista che è ancora solido. Anzi forse una occasione per entrare. E mentre il Fte All Share è ritornato sopra la resistenza precedente in un classico pull back il Ftse Star Italia, l'indice delle medie imprese, è rimasto impalato al rialzo, a testimoniare che sono le società non a grande capitalizzazione il traino di questo torello. Sul mercato però sta avvenendo un fenomeno abbastanza comune, che è quello della rotazione tra settori e titoli. Azioni come Banca Generali, insieme ad Azimut e Brembo, stanno lasciando lo spazio ai titoli finora disdegnati dal mercato. E la smart money, il denaro istituzionale, si sta riversando appunto sui titolini come FNM Ferrovie Nord Milano, Esprinet, Reno de Medici, Interpump, Banca Finnat e via andare. E basandoci solo su un approccio tecnico non sapremmo a questo punto distinguere titoli come Banca Generali che sono sopravvalutati in termini fondamentali rispetto a quelli simili ai titoli che come Recordati, sono sui massimi storici ma continuano a mostrare multipli fondamentali a sconto rispetto ai competitors. La conseguenza? Alla prossima rottura al rialzo dei massimi Recordati è da comprare.Document RESCAR0020140126ea1q00016
EconomiaSussurri & Grida; Bonomi adesso vuole Thalia, da Bsi-Generali694 words24 January 2014Corriere della SeraCORDESNAZIONALE37Italian(c) CORRIERE DELLA SERA   (s. bo. ) Andrea Bonomi ha confermato ieri le trattative tra Bi-Invest e Generali per l'acquisizione della maggioranza di Thalia. «Abbiamo buoni rapporti con Generali, sono fiducioso che si arriverà a una conclusione», ha detto interpellato sulle indiscrezioni. Ha poi aggiunto sui tempi di ritenere probabile che l'operazione possa essere definita nei «nei prossimi due mesi». Thalia è un'alternative asset management company di Lugano con patrimoni in gestione per i,3 miliardi di dollari controllata al 100% da Bsi. Nei giorni scorsi i rumor avevano indicato una valutazione di qualche centinaio di milioni. Su eventuali passi successivi, e in particolare su una possibile integrazione, Bonomi si è limitato a dire che si tratta di «un'aggiunta a una divisione che già abbiamo». E sul dossier relativa alla cessione della svizzera Bsi, il group ceo del Leone Mario Greco, in questi giorni al World Economic Forum di Davos, ha ribadito in un'intervista a Bloomberg television che Trieste «venderà sicuramente Bsi»: «Siamo in anticipo sui nostri piani e abbiamo tempo per concentrarci sulla cessione». La compagnia ha già realizzato più della metà delle dismissioni per 4 miliardi indicate nel piano strategico al 2015. Greco ha poi escluso che la compagnia stia cercando opportunità di acquisizione: «Dobbiamo ripristinare il capitale, vogliamo migliorare la sostenibilità della forza di Generali. Quanto l'avremo fatto procederemo a un nuovo piano».© RIPRODUZIONE RISERVATADe Benedetti , la Space e la scommessa di Erede e Mion(pa.pic. ) Chissà se Carlo De Benedetti si avvicina a quello standard, quel «benchmark» individuato da Gianni Mion nella persona del «cavaliere Del Vecchio a 50 anni». Sta di fatto che l'Ingegnere, 80 anni il prossimo novembre, si è unito, da socio certamente gradito, alla compagine di Space, la «Special purpose acquisition company», il veicolo di acquisizione di società. La Consob ha reso noto ieri che la Romed, la cassaforte dell'imprenditore ed editore torinese, ha in portafoglio una partecipazione del 3,846% della società che ha debuttato lo scorso 18 dicembre in Piazza Affari nel settore dedicato, il Miv. Tra i promotori di Space, oltre allo stesso Mion, l'uomo della finanza dei Benetton e vicepresidente di Edizione e Sintonia, siede tra gli altri l'avvocato d'affari Sergio Erede, vicino al gruppo De Benedetti e consigliere di amministrazione del gruppo editoriale l'Espresso. Gli altri soci sono Roberto Italia, del gruppo Cinven, candidato alle ultime elezioni con Fermare il declino, Carlo Pagliani, consulente di Morgan Stanley, Edoardo Subert di Rothschild. La scommessa, per tutti i partecipanti, è il made in Italy e forse qualcuno di loro è anche qualcosa di più. Per dirla con Mion, «Space offre capitali agli imprenditori che, nonostante tutto, continuano ad avere voglia di provarci ».© RIPRODUZIONE RISERVATALe fusioni tra utilities? Partono da Bologna e Como(fr.bas.) Gli analisti lo dicono da tempo, nel settore delle utilities il futuro è l'aggregazione specie per le più piccole, che faticano a fronteggiare la crisi. Si cominciano a vedere i primi segnali. I consigli di amministrazione di Hera (che piccola non è - 188 Comuni azionisti, tra cui Bologna) e di Amga (socio di maggioranza il Comune di Udine con il 58,69%) hanno dato il via libera alla fusione per incorporazione della seconda nella prima. Alla fusione seguirà il conferimento delle attività di distribuzione gas di Amga all'interno di AcegasAps (Comuni di Padova e Trieste, integrazione a inizio 2013) e delle attività di vendita energia e gestione calore all'interno di Hera Comm. Il Comune di Udine entrerà a far parte del patto di sindacato di Hera con il suo rappresentante e sarà presente nel consiglio di AcegasAps. L'aggregazione di Amga, segue di pochi mesi il rafforzamento del gruppo Hera (sempre attraverso AcegasAps), nelle attività nella provincia di Gorizia e rappresenta un ulteriore passaggio nella politica di sviluppo e razionalizzazione della presenza della multiutility bolognese in Friuli-Venezia Giulia. Aggregazione anche tra Acsm-Agam, la multiutility di Como, Monza e di altri Comuni di Lombardia, Veneto e Friuli, con Gelsia, controllata di Aeb e multiutility che opera in 28 comuni della Brianza.© RIPRODUZIONE RISERVATADocument CORDES0020140124ea1o0004p
EconomiaUk-Italy Business Awards I ministri Fallon e Zanonato alla cerimonia dedicata alle eccellenze del made in Italy; Londra premia Generali e InvestindustrialRita Querzé   508 words24 January 2014Corriere della SeraCORDESNAZIONALE35Italian(c) CORRIERE DELLA SERA   Riconoscimenti anche a Moleskine e alle start up più innovative Medaglia al Giro d'Italia Tra i premiati anche il Giro d'Italia e i film «Terzo tempo», «Kush» e «Medeas»Il Regno unito premia le aziende italiane che investono oltremanica. È successo ieri a Milano, a palazzo Mezzanotte, sede di Borsa italiana. Alla consegna degli Uk-Italy Business Awards da parte dell'agenzia governativa UK trade and investment (Ukti) e del consolato britannico di Milano, erano presenti il ministro per il Business e l'Energia del governo Cameron, Michael Fallon, insieme con il «collega» italiano Flavio Zanonato, responsabile dello Sviluppo economico.Nell'ultimo anno l'Italia è risultata al terzo posto per numero di progetti di investimento sviluppati in Gran Bretagna (in tutto 93) superata solo da Giappone e Stati Uniti. «Le società italiane sono considerate un investitore prezioso e affidabile perché, nella stragrande maggioranza dei casi, nel tempo allargano le attività e danno valore alle loro acquisizioni, creando posti di lavoro», fa notare Tiziana Marcuccio, responsabile investimenti per l'Italia della Ukti.Lunga e varia la lista delle imprese che hanno ricevuto il riconoscimento. Nella categoria «investitore dell'anno» è salita sul podio Investindustrial (la società del gruppo BI-Invest ha acquisito il 37,5% di Aston Martin per un valore di 190 milioni di euro). Ad assicurazioni Generali la palma di «investitore di lungo termine» (la Generali Uk branch è stata fondata nel '63). Moleskine, presente a Londra con i due store, ha ricevuto il riconoscimento per l'identificabilità del brand. Nella categoria «investimento industriale» è stata premiata Seda Packaging. Il gruppo, con quartier generale a Napoli, realizza soluzioni innovative nel campo degli imballaggi e ha stabilimenti, oltre che in Italia e in Inghilterra, anche in Germania e Portogallo. Nel 2013 Seda ha deciso un investimento da 18 milioni di sterline per l'ampliamento e l'ammodernamento dello stabilimento di Blackwood, nel Galles.Tra i premiati molte aziende innovative, come Optosensing, nata dall'idea di un gruppo di ricercatori e docenti universitari nell'ambito dello sviluppo dei sistemi in fibra ottica per misure continue di temperatura. Ma anche start up nate grazie alla capacità di riconoscere nuovi bisogni. È il caso di Qurami, azienda che propone una app per smartphone che consente di prenotare a distanza il proprio posto in una fila emettendo un biglietto elettronico. Tra gli altri premiati: Tratos group, Iconsulting, Reflex&Allen, Sisvel, SpaceOnVip, Zambon, TerniEnergia, Objectway, Optosensing, on-iris, Niso Biomet, ApWonders.Un riconoscimento è andato anche al Giro d'Italia, che quest'anno partirà da Belfast, in Irlanda del Nord, e al direttore musicale della Royal Opera House Antonio Pappano, di origini italiane. Per finire, premiate tre pellicole cinematografiche - Il terzo tempo , Kush , Medeas - nell'ambito di un riconoscimento speciale per l'industria creativa.Rita Querzé© RIPRODUZIONE RISERVATA190milioni di euro l'investimento di Investindustrial per il 37,5% di Aston MartinDocument CORDES0020140124ea1o0000h
corriereconomiaSentiment; E la Rete prende i voti migliori dei consumatoriR.E.B.   341 words20 January 2014Corriere della SeraCORDES21Italian(c) CORRIERE DELLA SERA   Allianz la più corretta tra le tradizionali. Il primato di Direct line, Genialloyd e GenertelMigliora la soddisfazione dei clienti nei confronti delle compagnie, e le dirette vengono preferite. Sono le indicazioni che emergono dal secondo rapporto sull'Rc auto in Italia, realizzato in esclusiva per CorrierEconomia dall'Istituto Tedesco Qualità e Finanza. L'indagine ha riguardato le prime dieci che operano attraverso le tradizionali reti agenziali, e le prime cinque dirette, che utilizzano telefono e Internet.Allianz, Axa e Unipol è sono risultate le migliori fra le prime, Direct Line, Genialloyd e Genertel sono in testa fra le seconde. La classifica per i vari giudizi è in ordine alfabetico. La customer satisfaction è stata valutata attraverso un sondaggio on line condotto a fine dicembre 2013 dall'istituto di ricerca ServiceValue e basato su 1.197 pareri espressi da clienti ed ex clienti della Rc auto negli ultimi dodici mesi, attraverso cinque categorie di valutazione: offerta di prodotti, assistenza e relazione con i clienti, comunicazione, rapporto qualità-prezzo, efficienza nella liquidazione dei danni.Ogni dimensione è stata suddivisa in ulteriori sottocategorie, raggiungendo diciotto criteri di valutazione. Le persone coinvolte nel sondaggio hanno espresso la propria valutazione sulla qualità del servizio, scegliendo fra le seguenti affermazioni: assolutamente vero, piuttosto vero, piuttosto falso, assolutamente falso. Nelle tabelle il giudizio «molto corretta» indica le imprese che hanno ottenuto un punteggio sopra la media; «ottimo», invece, è stato assegnato a quelle con punteggio sopra la media di quelle giudicate «molto corrette». «Nelle compagnie on line la soddisfazione dei clienti risulta maggiore - spiega Christian Bieker, direttore dell'Istituto Tedesco Qualità e Finanza -. Ma questo è frutto anche dell'incontro fra le loro aspettative e l'esperienza effettivamente vissuta. Solitamente non si aspettano un'elevata personalizzazione, trattandosi di prodotti e servizi più standardizzati di quelli che potrebbero essere offerti in un'agenzia, e questo li porta a percepire e valutare meglio l'approccio avuto con la propria compagnia».R.E.B.© RIPRODUZIONE RISERVATADocument CORDES0020140120ea1k0005s
corriereconomiaPotere Unicredit si è mossa per prima. Le strategie di Montepaschi e Telecom; Vendite per 20 miliardi Le grandi manovre su pubblico e privato; Intesa cede la quota Generali. L'onda lunga avviata da Mediobanca Lo Stato apre il capitale delle Poste e poi via Stm, Enav, Fincantieri...stefano righi   1,078 words20 January 2014Corriere della SeraCORDES2.3Italian(c) CORRIERE DELLA SERA   Mediobanca ha cambiato strategia:meno holding, più credito.Il salotto buononon serve piùAaa vendesi. Primarie società, pubbliche e private, quote azionarie, immobili. Stima, 20 miliardi di euro. Pluri intermediari. Sarà stata la crisi, suprema acceleratrice, o la necessità di cassa - che non è mai troppa - ma oggi chi può e ne ha ancora uno di redditizio, si focalizza sul core business . Le partecipazioni non vanno più di moda, meglio vendere e concentrarsi sul business, ma dell'azienda.La ripresaUn processo non nuovo. Nel settore pubblico la fine dello scorso secolo venne caratterizzata dalle privatizzazioni sulla spinta dell'entrata in Europa e dei parametri di Maastricht: prima le banche, con le tre Bin, poi Eni, Enel, Finmeccanica, la Telecom. Quindi una lunga pausa a inizio degli anni duemila, interrotta nel 2008 dalla cessione di Alitalia, che vola privatamente dal 13 gennaio 2009. Ora inizia un altro giro. Vanno sul mercato le Poste, uno dei grandi simulacri del potere di Stato, per anni luogo di inefficienze e clientele, ragnatela di 14 mila uffici postali e 144 mila dipendenti. Lo Stato italiano ha le casse vuote - il balletto sull'Imu è l'ennesima prova - e finalmente pare deciso a fare a meno di alcune delle sue aziende, controllate o partecipate: Stm, Enav, Fincantieri, Sace, Snam.Non stanno meglio i privati. I singoli risparmiatori sono con l'acqua alla gola. Il crollo del mercato immobiliare è il segnale più evidente: il bene rifugio per eccellenza degli italiani, il mattone, è gravato di troppe tasse e questo ha contribuito ad accelerare una dinamica già in atto: si sono bloccate le compravendite, anche i notai (!) faticano e licenziano. Chi ha avuto bisogno ha messo in vendita la casa al mare, la seconda casa; talvolta anche la prima. Gli effetti sono sotto gli occhi di tutti: le aste giudiziarie di immobili figurano tra le rari voci in crescita nella vendita di spazi pubblicitari sui quotidiani.Poi ci sono le società, industriali e finanziarie. Le banche sono state le prime a iniziare un processo di razionalizzazione della propria struttura e non hanno ancora finito. Il panorama presenta anche oggi ampie varietà di offerta, si va dal mattone alle società di gestione del risparmio, dalle società bancarie alle assicurative. Nel mondo della finanza i primi passi sono stati mossi da Federico Ghizzoni di Unicredit. Raccolta la pesante eredità di Alessandro Profumo, ha riposizionato la banca su un sentiero percorribile, cedendo senza svendere. Ha alienato la quota di Borsa Italiana nel frattempo confluita nel London Stock Exchange, come han fatto altre banche e il 9 per cento della Borsa di Mosca, una quota della banca polacca Pekao (di cui mantiene la maggioranza assoluta) e l'assicurazione turca Yapi, il 6 per cento di Fonsai e la banca posseduta in Kazakistan.RazionalizzazioneCon le altre maggiori banche operanti in Italia (Intesa Sanpaolo, Mps, Bnl), nel dicembre scorso Unicredit ha avviato la procedura di cessione a Fondo Strategico Italiano, F2i sgr e Orizzonte sgr del 59,3 per cento di Sia, la società per l'automazione dei servizi bancari. Ghizzoni è stato il primo, pressato dagli eventi, ma il cambiamento di passo dell'intero sistema è stato dettato da Mario Greco, amministratore delegato del gruppo Generali dall'agosto 2012. In meno di un anno e mezzo, Greco ha cambiato dall'interno quel sistema di rapporti azionari, di scambi di quote, che ha legato per anni il sistema finanziario italiano. Se, all'epoca in cui venne ideata da Enrico Cuccia, la ragnatela di incroci trovava giustificazione nella debolezza dei singoli, venuta meno questa, le compartecipazioni hanno probabilmente funzionato, più recentemente, da freno. Sicuramente da alibi. Greco ha iniziato l'opera di pulizia, ha slegato i nodi, mettendo in vendita con orizzonte fine 2014, asset per complessivi 4 miliardi di euro. Ha già ceduto il 12 per cento di Banca Generali, le riassicurazioni negli Usa, le partecipazioni in Messico, l'italiana Fata, portando a casa 2,4 miliardi di euro. Resta da vendere Bsi, un istituto d'investimento (ex Banca della Svizzera Italiana), basato a Lugano e con molti interessi in Oriente. In più le Generali sono uscite da Rcs Mediagroup (società che edita questo giornale), come ha fatto Unicredit e come conta di fare anche Mediobanca.TrasformazioniSu un percorso di trasformazione si è mosso invece Alberto Nagel, amministratore delegato di Mediobanca: meno holding e più business (più credito, anche con Che Banca!) è l'obiettivo e così sono state poste in vendita partecipate storiche del gruppo di piazzetta Cuccia, da Gemina a Telco, a Rcs, fino alle operazioni già concluse che annoverano tutte le poltrone che, un tempo, riempivano il salotto buono della finanza italiana: Fiat, Pininfarina, Finmeccanica, Ferrari, Fondiaria, Ciments Francais, Commerzbank, Mediolanum, Capitalia (Unicredit), Intesa San Paolo. Un'onda lunga che non si esaurisce. Il recente cambio di guida al vertice di Intesa San Paolo, prima banca per numero di sportelli in Italia, lascia intuire un prossimo cambiamento di passo dentro Cà de Sass. Se l'ipotesi di messa in vendita del cospicuo parco immobiliare della banca risale ancora al tempo della gestione di Corrado Passera (si parlò anche di quotazione di Fideuram e su Eurizon le ipotesi sono state molteplici), la nomina di Carlo Messina a ceo del gruppo contribuisce a fare chiarezza: «In prospettiva - ha dichiarato Messina - la nostra visione è che la banca entrerà sempre meno nell'equity e sempre più si concentrerà sul fare credito. Il nostro obiettivo è creare valore per gli azionisti. Non parlo di logiche di potere, di salotti: non mi interessano queste cose. Quello che potremo valorizzare guadagnando, lo valorizzeremo». Il passaggio dalle parole ai fatti è stato immediato, con la messa in vendita della quota nelle Generali («il cuore di tutte le partecipazioni simboliche del Paese»). La lista delle offerte speciali è lunghissima, gli intermediari si sfregano le mani e fanno affari d'oro. C'è chi vende per urgente necessità come la Fondazione Mps e chi per cambiare volto alla propria società. Chi spinto dalle casse vuote (lo Stato) e chi dalle imbarazzanti eredità del passato (Carige). Tutti più piccoli, nella speranza di poter ancora essere, tutti, più competitivi.@Righist© RIPRODUZIONE RISERVATA«AAA Vendesi»Document CORDES0020140120ea1k00054
corriereconomiaStrategie In Rete o dall'agente: come mettersi in regola spendendo il meno possibile; Preventivi Cinque regole d'oro per risparmiare il massimoROBERTo E. BAGNOLI   701 words20 January 2014Corriere della SeraCORDES21Italian(c) CORRIERE DELLA SERA   Dal contratto al numero di conducenti fino alla retrocessione consapevoleConfronto e tanta attenzione: nell'Rc auto queste sono le regole fondamentali da applicare per risparmiare e trovare il prodotto giusto. Per ogni profilo, infatti, è estremamente ampia la forbice fra la compagnia più economica e quella più costosa. La conferma viene dai dati elaborati dall'Istituto tedesco qualità e finanza per il secondo rapporto sulla Rc auto in Italia, realizzato in esclusiva per CorrierEconomia.Per un neopatentato, a Napoli il premio oscilla dai 2.018 euro di Allianz ai 6.399 di Alleanza Toro, a Roma si va ancora dai 2.018 di Allianz ai 4.000 euro tondi di Carige assicurazioni, a Milano dai 1.812 di Genertel ai 3.795 di Axa. E anche per gli altri quattro profili considerati, nel rapporto è estremamente ampio il divario fra una compagnia e l'altra. Ecco cinque regole per trovare la polizza più conveniente, ma anche la più adatta alla propria situazione personale e famigliare.Confronti in rete«I premi sono in forte ribasso e sono molto differenziati fra le varie imprese», sostiene Alessandro Santoliquido, presidente della Commissione auto di Ania e direttore generale di Sara assicurazioni. Per la comparazione si può utilizzare il preventivatore unico dell'Ivass (www.ivass.it), ndr), che però riguarda solo la garanzia obbligatoria di rc auto, oppure i comparatori on line, che comprendono soprattutto le compagnie dirette. Una volta individuate le offerte migliori, si può andare sui siti delle singole compagnie oppure rivolgersi a un'agenzia. I preventivi sono validi per sessanta giorni.Attenzione agli sconti«Il preventivatore dell'Ivass rappresenta una buona base di partenza - aggiunge Fabrizio Premuti, presidente di Konsumer Italia - ma fornisce i listini, non tiene conto degli sconti praticati dagli intermediari. Una volta trovata la polizza più conveniente, bisogna contrattare sempre, in modo da spuntare il prezzo migliore. Con le nuove formule basate su scatola nera e risarcimento in forma specifica, si allargherà ulteriormente la già ampia forbice delle tariffe, quindi la comparazione diventerà ancora più importante».Canali diversiLe polizze di Rc auto si possono sottoscrivere da agenti, banche o le compagnie dirette, che operano per telefono o su Internet. Queste ultime offrono tariffe fortemente personalizzate, cioè molto diverse a seconda del guidatore, del tipo di veicolo e del chilometraggio. Possono essere più convenienti per un guidatore medio, ma molto penalizzanti per quelli considerati ad alto rischio, come i giovani e gli assicurati del Sud (Napoli in particolare). Nelle compagnie tradizionali, invece, la forbice è meno ampia. Non a caso, del resto, proprio un'impresa di questo tipo, Allianz, risulta la più economica nel profilo di rischio più elevato, quello di un neopatentato a Napoli.Ampia offertaNella Rc auto l'offerta è molto ampia. La copertura può comprendere solo un guidatore identificato nel contratto, quelli considerati esperti (che superano una determinata soglia di età, o anzianità di patente) oppure tutti. La prima è la più economica: in caso d'incidente provocato da una persona diversa da quella identificata nella polizza, però, la compagnia può applicare una rivalsa, cioè chiede al proprio assicurato di restituire in tutto o in parte il risarcimento pagato al terzo. Un automobilista prudente può far montare la scatola nera, il dispositivo che rileva il comportamento alla guida. «Con circa due milioni di apparecchiature già installate, il 4% del totale, l'Italia ha un primato mondiale in questo settore - spiega Santoliquido -. Possono essere convenienti soprattutto per chi abita in zone con elevata incidenza di frodi e quindi con tariffe più elevate».Bonus malusNel bonus malus (la formula tariffaria più diffusa), provocare un incidente può costare molto caro: in questo caso, infatti, si arretra di due classi verso quelle più costose. Se i danni sono modesti, può essere conveniente rimborsare il sinistro alla propria compagnia. La richiesta va trasmessa alla Consap (Concessionaria assicurativi pubblici): sul sito www.consap.it tutte le informazioni necessarie. In questo modo, in pratica, nel gioco dell'oca del bonus malus si ritornerà alla casella originaria, come se non fosse accaduto nulla.© RIPRODUZIONE RISERVATADocument CORDES0020140120ea1k00005
EconomiaPopolari L'ex manager di Intesa Sanpaolo è il nuovo consigliere delegato. Riceverà 1,6 milioni. Tagliati i compensi dei consiglieri; Bpm, Giarda affida la guida a CastagnaFederico De Rosa   613 words18 January 2014Corriere della SeraCORDESNAZIONALE35Italian(c) CORRIERE DELLA SERA   Anolli presidente della gestione. Lo strappo di Bonomi: «Scelte insoddisfacenti»C'è voluta quasi un'intera giornata per arrivare alla ratifica. Eppure era già tutto stabilito. Ma, si sa, quando di mezzo c'è la Bpm tutto può succedere e ieri, giorno eletto per la nomina del nuovo consiglio di gestione, c'è stato qualche intoppo che ha costretto il presidente Dino Piero Giarda a ritardare la riunione del consiglio per riconvocare il comitato remunerazioni e riaprire la pratica del compenso del consiglio e di Giuseppe Castagna, che in tarda serata ha incassato la nomina a nuovo consigliere delegato di Piazza Meda. A guidare il consiglio di gestione, che durerà in carica tre anni, sarà invece Mario Anolli, preside della facoltà di Scienze bancarie all'Università Cattolica di Milano (la stessa dove insegna Giarda) e gli altri posti sono andati a Davide Croff, che viene confermato in consiglio, Giorgio Girelli, a lungo amministratore delegato di Banca Generali e attuale presidente di Mv Agusta, e Paola Di Martino, responsabile affari legali di Luxottica.Nonostante gli slittamenti, sulla scelta e sulla conferma delle anticipazioni che davano Castagna, ex capo della Banca dei Territori di Intesa Sanpaolo, in arrivo a Piazza Meda, non ci sono stati dubbi. Anche perché a metà pomeriggio mentre l'agenda della Bpm continuava a slittare, i datori di lavoro del banchiere, George e Justin Muzinich, e i colleghi del team di Muzinich & Co, hanno anticipato il risultato diffondendo un comunicato per congratularsi con Castagna per il nuovo incarico. La conferma ufficiale è arrivata qualche ora dopo, al termine di un serrato faccia a faccia tra Giarda e il banchiere, con gli avvocati presenti, per ridefinire i compensi (seguendo le indicazioni di Banca d'Italia e la nuova determinazione del comitato remunerazioni) e «blindare» la nomina a direttore generale, che sarà effettuata dal nuovo consiglio di gestione già convocato per il 21 gennaio. compensi ai manager. Castagna riceverà uno stipendio fisso di 800 mila euro più altri 800 mila di variabile e due annualità in caso di uscita per giusta causa. Rispetto al predecessore si tratta di circa 400 mila euro in meno tra fisso e variabile. E' stato ridotto anche il compenso dei nuovi consiglieri di gestione, su cui i sindacati bancari sponsor di Giarda in Bpm avevano puntato l'indice (non solo in Bpm): riceveranno 120 mila euro (precedentemente erano 150 mila) a cui chi avrà particolari incarichi aggiungerà altri 60 mila euro. E' stato quasi dimezzato il compenso del presidente Anolli che riceverà 120 mila euro di fisso e 240 mila euro di variabile, contro i 650 mila euro di Andrea Bonomi.Il quale con Investindustrial, primo socio della banca con l'8,6%, resta fuori dal consiglio. Il fondo aveva un diritto di veto sulle nomine, che non è stato esercitato. Tuttavia Luca Raffello Perfetti, rappresentante di Investindustrial, in comitato nomine avrebbe sollevato «perplessità» e «profili di insoddisfazione» sulla composizione del consiglio, in particolare «in termini di esperienza bancaria e autorevolezza». Perfetti ha espresso invece apprezzamento per «la decisione di nominare il consiglio di gestione con durata triennale, assicurando la stabilità e il disallineamento della durata dei consigli che il mercato apprezzerà in sede di aumento di capitale». La ricapitalizzazione da 500 milioni di euro è il primo dossier che troverà Castagna sulla sua nuova scrivania di Piazza Meda. L'altro è la modifica della governance, strettamente legata all'aumento, su Giarda, restio a metterci mano, avrebbe fatto delle aperture.Federico De Rosa© RIPRODUZIONE RISERVATADocument CORDES0020140118ea1i0007t
Cronaca di MilanoDiritti violati La battaglia di Federica: «Avevo telefonato, mi avevano assicurato che era tutto a posto»; Concerto «vietato» a disabile Discoteca chiusa per un meseGiampiero Rossi   638 words18 January 2014Corriere della SeraCORDESMILANO4Italian(c) CORRIERE DELLA SERA   Sanzioni di Palazzo Marino contro i Magazzini Generali L'avvocato «Le persone con disabilità hanno pieno diritto a partecipare a qualsiasi evento culturale»A vent'anni le passioni sono più forti degli ostacoli. Per questo, quando ha saputo del concerto dei «suoi» Black Rebel Motorcycle Club ai Magazzini Generali di Milano, Federica Caglioni non ha esitato un istante. Ma, consapevole del fatto che la sua sedia a rotelle poteva rappresentare un limite, prima di comprare il biglietto online ha preferito contattare gli organizzatori per informarsi sull'accessibilità al locale per i disabili. Tutto a posto, venga tranquilla, le hanno risposto per iscritto. Ma la sera del 18 marzo, Federica, partita da Osio Sopra (in provincia di Bergamo) assieme a fratello, sorella e un'amica, non ha potuto godersi il rock alternativo della sua band preferita. Non c'era alcuna pedana disponibile. E dopo lunghi conciliaboli con gli addetti della sicurezza e all'organizzazione, è risultato impossibile aggirare in modo degno e sicuro i cinque gradini che separavano la sua pesante carrozzina elettrica dal grande spazio della discoteca.«Non è giusto», continuava a ripetersi Federica quella sera, lungo la via del ritorno. E siccome a vent'anni anche il senso d'ingiustizia è più forte degli ostacoli, ha subito deciso di denunciare la vicenda. Si è rivolta alla Ledha (Lega per i diritti delle persone con disabilità) e assieme all'avvocato dell'associazione, Gaetano De Luca, ha intrapreso l'iter legale che ieri ha portato a un primo risultato: il Comune di Milano ha deciso di sanzionare i Magazzini Generali con una multa di 516 euro e, sopratutto, con la chiusura del locale per 30 giorni.Dopo aver tentato una mediazione tra le parti, lo stesso servizio legale della Ledha aveva presentato al Comune un'istanza, per chiedere la chiusura temporanea del locale in base alla legge 104 del 1992. Una scelta che, secondo l'avvocato De Luca, «trova le sue ragioni anche nel fatto che il titolare dei Magazzini Generali ha assunto una posizione intransigente, ritenendo che l'attuale sistema di accessibilità consenta di scongiurare l'addebito di condotte discriminanti».Per l'avvocato «si tratta di un provvedimento molto importante perché ribadisce come oggi le persone con disabilità sono titolari di un diritto pieno ed esigibile a partecipare a qualsiasi evento culturale alla pari degli altri. Qualsiasi impedimento o limitazione a questo loro diritto costituisce una condotta discriminatoria sanzionata dalla legge con la chiusura del locale e con la possibilità di chiedere il risarcimento dei danni subiti». Soddisfatto anche il presidente della Ledha, Franco Bomprezzi: «Non ci importa la sanzione, quanto il fatto che questa sentenza fa scuola, è un precedente. Attraverso questa sentenza vogliamo fare cultura». Bomprezzi fa l'esempio delle cinture di sicurezza in macchina: «All'inizio nessuno le metteva perché non c'era sanzione. Ora possiamo dire che quasi tutti le indossano. Quelle multe sono riuscite a creare cultura». Già, ma chissà quando torneranno a Milano i Black Rebel Motorcycle Club...Giampiero Rossi© RIPRODUZIONE RISERVATAfoto="/Sistema Corriere/Il Corriere della Sera/CorrierePrint/2014/01/18/Milano/Foto Trattate/4-15201063-U430002177537333dgC-288x240@Corriere-Print-Milano.jpg" XY="1333753" Croprect="133375328782400"La vicendaIl concerto inaccessibileIl 18 marzo 2013, Federica Caglioni (di Osio Sopra, Bergamo) va al concerto dei Black Rebel Motorcycle Club ai Magazzini Generali, ma non riesce a entrare perché, nonostante quanto le era stato assicurato dagli organizzatori via email, non c'è accessibilità per la sua carrozzina elettricaLa sanzioneSu istanza del legale della Ledha, sulla base della legge 104 del 1992, il Comune di Milano punisce il locale con 516 euro di multa e 30 giorni di chiusuraDocument CORDES0020140118ea1i0005s
Cronaca di Bergamo VDiritti violati Ragazza disabile «respinta»: Magazzini Generali chiusi per un mese; Concerto a ostacoli, vince FedericaGIAMPIERO ROSSI   122 words18 January 2014Corriere della SeraCORDESBERGAMO1Italian(c) CORRIERE DELLA SERA   Ha vinto la sua battaglia per quella sera in cui non aveva potuto assistere al concerto del suo gruppo preferito, ai Magazzini Generali di Milano. Federica Caglioni, di Osio Sopra, è su una sedia a rotelle e prima di comprare il biglietto si era informata sull'accesso: tutto a posto, le era stato assicurato. Invece, non c'era la pedana e quel 18 marzo non è riuscita ad entrare. Lei ha denunciato la vicenda. Il caso, sollevato dal Corriere Bergamo , è finito con una multa del Comune di Milano al locale di 516 euro e la chiusura per un mese. Document CORDES0020140118ea1i00033
Cronaca di Milano VMagazzini Generali; Concerto «vietato» a disabile Discoteca chiusa un mese104 words18 January 2014Corriere della SeraCORDESMILANO1Italian(c) CORRIERE DELLA SERA   Il Comune di Milano ha sanzionato con 516 euro di multa e 30 giorni di chiusura la discoteca Magazzini Generali per «aver impedito a una ragazza con disabilità di assistere a un concerto». Il provvedimento accoglie l'istanza sollevata da una ventenne che il 18 marzo non aveva potuto entrare con la sua carrozzina elettrica al concerto dei Black Rebel Motorcycle Club, nonostante le assicurazioni scritte sull'accessibilità. «Le persone con disabilità hanno un diritto pieno ed esigibile a partecipare a qualsiasi evento culturale», commenta l'avvocato Gaetano De Luca. Document CORDES0020140118ea1i0002r
BORSA E BREVIUBS Scende sotto il 2% in Generali. Ubs è scesa il 14 gennaio so...62 words17 January 2014Il Resto del CarlinoRESCARC-NAZ27ItalianCopyright 2014 MONRIF NET S.R.L. Tutti diritti riservati-Credits   UBS Scende sotto il 2% in Generali. Ubs è scesa il 14 gennaio sotto la soglia del 2% di Generali. La banca svizzera si è portata all'1,924% dal 2,341% (di cui 0,352% senza voto) dichiarato alla Consob lo scorso 23 dicembre.Document RESCAR0020140117ea1h0005w
EconomiaRelazioni esterne; Bemporad a Generali Acquaviva all'Enel54 words11 January 2014Corriere della SeraCORDESNAZIONALE45Italian(c) CORRIERE DELLA SERA   Simone Bemporad, 44 anni, è stato nominato direttore comunicazione e relazioni esterne del gruppo Generali, a partire dal 14 gennaio. Riccardo Acquaviva è il nuovo responsabile delle relazioni con i media di Enel. Dal 2012 è nel gruppo come responsabile della comunicazione finanziaria.© RIPRODUZIONE RISERVATADocument CORDES0020140111ea1b000aj
EconomiaPiazza Affari; in Rialzo Bpm e Ubi Banca vendite su Tod's e il LussoGIACOMO FERRARI   233 words10 January 2014Corriere della SeraCORDESNAZIONALE35Italian(c) CORRIERE DELLA SERA   Il board della Bce e la successiva conferenza del presidente Mario Draghi hanno condizionato più di ogni altro elemento la seduta di ieri nelle Borse europee. L'attesa per eventuali novità sul fronte della politica monetaria ha spinto i listini fino alle prime ore del pomeriggio, consentendo tra l'altro al Ftse-Mib di Piazza Affari di toccare i nuovi massimi dal luglio 2011. Poi l'entusiasmo si è spento, complice il rallentamento di Wall Street, e gli indici sono ritornati di poco sotto la parità, con l'eccezione proprio del Ftse-Mib che ha invece mantenuto a fine giornata un progresso dello 0,34%. Ancora una volta sugli scudi i titoli bancari, con lo spread Bund-Btp ormai stabilmente sotto i 200 punti base. Tra i migliori del comparto (e dell'intero paniere delle blue-chips) Banco Popolare (+4,65%), Popolare Milano (+3,96%) e Ubi Banca (+3,92%), mentre nel resto del listino Banca Generali (+4,87%) ha toccato il nuovo massimo storico dopo il dato record sulla raccolta, incassando così una raffica di giudizi positivi. Bene anche Mediase t (+3,5%) e Tenaris (+3,14%). Colpito dalle vendite, invece, il settore del lusso, con Tod's giù del 5,49% e Ferragamo del 5%.© RIPRODUZIONE RISERVATADocument CORDES0020140110ea1a0005t
EconomiaObbligazioni Dopo Generali e Unicredit anche Enel. Domani i Bot; Bond, la carica di inizio anno Emissioni a quota 23 miliardiSergio Bocconi   537 words9 January 2014Corriere della SeraCORDESRIBATTUTA35Italian(c) CORRIERE DELLA SERA   Mercati esteri Intesa ha collocato bond da 2,5 miliardi di dollari destinati ai mercati di Usa e CanadaE dopo Generali e Unicredit anche Enel ha lanciato ieri bond da un miliardo di euro e da 500 milioni di sterline (circa 600 milioni di euro), accolti con nuovi boom di richieste: la domanda è stata pari a 6,5 miliardi nel primo caso e a 4,5 nel secondo, in tutto dunque 11 miliardi.Il collocamento, curato da Banca Imi, Bbva, Bnp Paribas, Crédit Agricole, Deutsche bank, Ing, Jp morgan, Mediobanca, Natixis, SoGen e Unicredit, conferma la «carica» d'inizio anno delle emissioni obbligazionarie. Emissioni che vedranno in tempi brevi aggiungersi altri attori privati e lo Stato, che si appresta a offrire in asta il 10 gennaio Bot annuali per 8,5 miliardi e il 13 Btp con varie scadenze per oltre 8. Se poi si aggiungono anche i 2,5 miliardi di dollari di obbligazioni offerte da Intesa Sanpaolo e destinate si mercati di Usa e Canada, nella sola prima metà del mese si arriva a quota 23 miliardi.Il boom delle richieste, che provengono come si è visto anche per le emissioni da 1,25 miliardi ciascuna di Generali (accolta da una domanda pari a 7,5 volte l'offerta) e Unicredit (pari al doppio) soprattutto da investitori internazionali di lungo periodo, segnala senza dubbio che il peso del rischio Paese è largamente inferiore rispetto al passato. Inoltre sul mercato c'è parecchia liquidità anche perché diversi operatori hanno alleggerito gli investimenti azionari dopo i rialzi dell'anno appena concluso. Non solo, ma per quanto riguarda in particolare Generali e Enel, ha premiato in un certo senso l'effetto-rarità, visto che in entrambi i casi si tratta di operatori che non si «presentano» spesso sul mercato. Superiore alle più rosse previsioni è stata la richiesta sulla tranche in sterline dell'Enel perché in questo caso l'effetto rarità riguarda non solo l'emittente ma anche la valuta.Le società che si lanciano nella corsa al bond hanno l'obiettivo di finanziarsi e rifinanziarsi a costi inferiori rispetto al passato, vista la discesa dello spread, e anche a quelli prevedibili in un futuro non troppo lontano: gli operatori fanno già i conti su un possibile effetto «contagio» di una ripresa dei tassi negli Stati Uniti. Non solo, nel caso specifico compagnie di assicurazioni e banche, in generale molto esposte sul debito sovrano, possono oggi presentarsi sul mercato beneficiando proprio della riduzione degli spread in termini di rating. Insomma, il momento appare propizio e la corsa al bond è probabilmente solo cominciata.Sergio Bocconi© RIPRODUZIONE RISERVATA1,25 miliardiMario Greco, group ceo di Generali. Il bond del Leone da 1,25 miliardi ha ricevuto richieste pari a 7,5 volte l'offerta1,25 miliardiFederico Ghizzoni, alla guida di Unicredit. Per il bond da 1,25 miliardi la domanda è stata pari al doppio1,6 miliardiFulvio Conti, numero uno dell'Enel: ha collocato bond in euro e sterline per complessivi 1,6 miliardi con richieste per 11Document CORDES0020140109ea190009i
BORSA E BREVIBANCA Generali ha chiuso il 2013 con una raccolta netta di 2,26 miliardi di euro, in crescit...82 words9 January 2014Il Resto del CarlinoRESCARC-NAZ30ItalianCopyright 2014 MONRIF NET S.R.L. Tutti diritti riservati-Credits   BANCA Generali ha chiuso il 2013 con una raccolta netta di 2,26 miliardi di euro, in crescita del 40% rispetto al 2012 e del 64% sulla media dell'ultimo triennio. Il dato rappresenta il maggior risultato di sempre; all'interno del totale, 1,47 miliardi sono stati realizzati dalla rete Banca Generali e 785 milioni da Banca Generali private banking.Document RESCAR0020140109ea190004o
EconomiaLa lente; UniCredit e Generali, La corsa dei BondS. Bo.   302 words8 January 2014Corriere della SeraCORDESNAZIONALE27Italian(c) CORRIERE DELLA SERA   Generali emette un bond da 1,25 miliardi e lo colloca in meno di due ore con una domanda pari a 7,5 volte l'ammontare offerto. Unicredit lancia un'emissione di uguale importo e riceve ordini totali pari al doppio. Altre società, come l'Enel, si appresterebbero a operazioni equivalenti. L'obiettivo è finanziarsi e rifinanziarsi a costi inferiori, considerata la discesa registrata dello spread. Colpisce in ogni caso l'interesse degli investitori esteri e a lungo termine. Il bond del Leone (a sei anni, cedola pari al 2,875%, prezzo di emissione 99,604, collocamento curato da Bnp, Deutsche bank, Goldman Sachs, SoGen) è stato richiesto da oltre 500 operatori internazionali, per il 70% fondi, e il 90% è stato acquistato da investitori esteri: per il 37% inglesi, per il 18% francesi e per il 15% tedeschi. Interesse per l'obbligazione di Unicredit (a 7 anni, cedola al 3,25% con prezzo pari a 99,42, collocamento curato da Unicredit bank ag, Bofa Merrill Lynch, Hsbc e Nomura) è stato manifestato da oltre 300 operatori (77% fondi) e l'estero si è assicurato l'83% dell'offerta. Certo, lo scenario che sui mercati vede tassi bassi e una domanda elevata assicura il successo, ma i multipli delle richieste rispetto ai quantitativi offerti rappresentano un segnale di chiara lettura: e l'indicazione offerta da una simile «corsa» verso obbligazioni societarie italiane non è da sottovalutare. Soprattutto per chi, come il nostro Paese e quindi i nostri attori industriali e finanziari, ha sofferto non poco di un peso supplementare di rischio, talvolta più percepito che reale.S. Bo.© RIPRODUZIONE RISERVATA1,25miliardi L'importo del bond emesso ieri sia da Generali sia da Unicredit. Forti le richieste dall'esteroDocument CORDES0020140108ea180000m
CIVITANOVAIL CASO; Incidente, la Simonetti porta il Comune in tribunale160 words7 January 2014Il Resto del CarlinoRESCARC-FM12ItalianCopyright 2014 MONRIF NET S.R.L. Tutti diritti riservati-Credits   INCAPPA in un incidente stradale ad un incrocio della zona industriale di Piane Chienti e cita il Comune di Civitanova in giudizio, sostenendo che lo scontro è stato causato dall'assenza di una corretta regolamentazione della circolazione in quel comparto. A chiamare in causa Palazzo Sforza è la società Fratelli Simonetti che con il proprio legale avanza richiesta di risarcimento dei danni. Il sinistro è avvenuto un anno fa e il 7 gennaio è stata convocata l'udienza nell'aula del tribunale di Macerata. L'incidente si è verificato all'incrocio tra le vie Gobetti e Pirelli ed è rimasta coinvolta un'Audi di proprietà della ditta Simonetti con un'altra macchina. Il dirigente comunale del settore Strade e Viabilità ha contestato le tesi sostenute dal privato e respinto responsabilità in quota all'amministrazione. Si va in causa con il Comune difeso dal legale del gruppo assicurativo Generali Spa.Document RESCAR0020140107ea17000np
EconomiaI soci della Bicocca; Pirelli, esce Generali e arriva il fondo Usa Harbor106 words22 December 2013Corriere della SeraCORDESNAZIONALE33Italian(c) CORRIERE DELLA SERA   Il fondo statunitense Harbor Fund ha fatto il suo ingresso nel capitale Pirelli, acquisendo una partecipazione del 3,94% dal gruppo Generali. Con questa operazione la presenza di investitori istituzionali esteri nel capitale della Bicocca sale oltre il 42%. Harbour Fund è il secondo fondo Usa a detenere una quota del capitale del gruppo della Bicocca, dopo che nel maggio 2012 era entrato Ruane Cunnif&Goldfarb con il 2,3%. Tra il 2011 e il 2013 il peso degli investitori istituzionali nell'azionariato è cresciuto dal 27% al 36%.© RIPRODUZIONE RISERVATADocument CORDES0020131222e9cm0006o
ECONOMIA & FINANZAGLI INVESTITORI ESTERI SALGONO AL 43%; Pirelli sempre più straniera Generali cede il 3,94% ad Harbor190 words22 December 2013Il Resto del CarlinoRESCARC-NAZ23ItalianCopyright 2013 MONRIF NET S.R.L. Tutti diritti riservati-Credits   MILANO IL FONDO statunitense Harbor Fund ha fatto il suo ingresso nel capitale Pirelli, acquisendo una quota del 3,94%. E a vendere sarebbe stata Generali. Con questa operazione la presenza di investitori istituzionali esteri nel capitale della Bicocca sale oltre il 43%. Harbour Fund è il secondo fondo Usa a detenere una quota rilevante del capitale del gruppo della Bicocca, dopo che nel maggio 2012 era entrato Ruane Cunnif & Goldfarb con il 2,3%. Tra il 2011 e il 2013 il peso degli investitori istituzionali nell'azionariato, secondo quanto illustrato dalla stessa Pirelli alla presentazione del proprio piano industriale, è cresciuto dal 27% al 36% del capitale complessivo. A seguito del piano industriale e del roadshow internazionale del top management, l'azionariato estero è ancora aumentato raggiungendo oggi il 43%. Dopo il riassetto azionario e lo scioglimento del Patto di sindacato, continua il percorso di Pirelli verso un modello di azienda ad azionariato diffuso e sempre più internazionale, come indicato in più occasioni dal presidente Tronchetti Provera (Ansa).Document RESCAR0020131222e9cm00058
EconomiaLa lente; Commerzbank, Generali: nostre Polizze in regola con il Fisco261 words14 December 2013Corriere della SeraCORDESNAZIONALE49Italian(c) CORRIERE DELLA SERA   I prodotti Generali venduti in passato da Commerzbank «erano polizze assicurative vita aderenti alla leggi europee e alle norme fiscali tedesche e sono state distribuite da Commerzbank all'interno di un accordo in base al quale il gruppo bancario era agente assicurativo per Generali PanEurope». Lo ha precisato ieri il Leone di Trieste dopo la pubblicazione sulla stampa tedesca di nuovi articoli relativi alla vicenda che ha visto nei giorni scorsi in Germania oltre 270 incaricati del fisco perquisire 40 sedi della banca. I magistrati tedeschi ipotizzano che una compagnia assicurativa estera (e l'attenzione della stampa si è rivolta a Generali, legata per anni da un accordo di bancassurance con Commerz) avrebbe aiutato alcuni clienti dell'istituto bancario in Germania a evadere le tasse, vendendo prodotti «wealth management» sotto forma di polizze vita. La compagnia triestina ribadisce inoltre di non aver ricevuto alcuna notifica dalle autorità tedesche, aggiungendo che è pronta a fornire assistenza e collaborazione per rispondere a qualsiasi richiesta di informazioni.E sempre per quanto riguarda Generali, secondo le comunicazioni Consob la compagnia il 25 novembre si è portata in Mediobanca al 2,002% e ha successivamente limato la quota all'1,998%. Il Leone di Trieste nei tempi previsti ha dato disdetta dal patto di sindacato che vincola una quota di poco superiore al 30% del capitale della banca d'affari e che è stato automaticamente rinnovato.© RIPRODUZIONE RISERVATA1,99per cento La quota in Mediobanca detenuta dalle Assicurazioni Generali dalla fine di novembreDocument CORDES0020131214e9ce0005m
ECONOMIA & FINANZAIL PRESIDENTE DEL CDS DI VIVENDI AL POSTO DEL FINANZIERE. A NOVEMBRE SALE LA RACCOLTA DELLA BANCA; Generali, staffetta nel cda fra Bolloré e Fortou257 words7 December 2013Il Resto del CarlinoRESCARC-NAZ26ItalianCopyright 2013 MONRIF NET S.R.L. Tutti diritti riservati-Credits   MILANO IL PRESIDENTE del Cds di Vivendi, Jean-René Fourtou (nella foto). entra nel cda di Generali. Il board del Leone lo ha cooptato nell'ultimo consiglio del 2013 in sostituzione di Vincent Bolloré che si era dimesso a inizio ottobre per dedicare maggior tempo proprio a Vivendi, il colosso francese dei media e delle Tlc di cui l'imprenditore bretone (che ne è primo azionista) è stato nominato vicepresidente. L'ingresso di Fourtou nel Leone segue la nomina alla vicepresidenza, a inizio novembre, di Clemente Rebecchini, nel cda della compagnia dal 2012 e espressione del primo azionista Mediobanca. INTANTO il Leone si prepara al futuro con obiettivi chiari. Nel recente Investor day' a Londra il gruppo ha confermato per il 2015 gli obiettivi di redditività (13% il roe operativo) con nuovi impegni sulla riduzione del debito (portare dal 40 al 35% il rapporto tra debito e patrimonio netto). Restando nel gruppo, la raccolta netta totale di Banca Generali a novembre è stata di 123 milioni, di cui 97 realizzati dalla rete Banca Generali (1.349 milioni da inizio anno) e 26 da Banca Generali Private Banking (780 milioni da inizio anno). In particolare, novembre evidenzia un ottimo risultato sul fronte del risparmio gestito con una raccolta di 204 milioni nel mese, che porta il dato cumulato ai nuovi massimi di 2.474 milioni di euro da inizio anno.Document RESCAR0020131207e9c70001d
EconomiaIl caso L'Autorità di vigilanza si rivolgerà al controllore europeo sui mercati, l'Esma; Processo alle agenzie di rating S&P nel mirino della ConsobStefania Tamburello   778 words4 December 2013Corriere della SeraCORDESNAZIONALE35Italian(c) CORRIERE DELLA SERA   Dopo il giudizio sulle Generali: rischi di abuso sul mercato Fitch: la ripresa italiana sarà probabilmente più lenta della media dell'eurozonaROMA - Ieri è toccato alle banche. Il sistema creditizio italiano infatti è entrato - o sarebbe meglio dire rientrato - nel mirino delle agenzie di rating, in particolare della più piccola delle Tre Grandi, Fitch, che ha voluto ribadire la sua terza analisi negativa. A pesare, spiegano gli esperti di Fitch, è la fragilità dell'economia italiana, che allungherà i tempi del recupero delle sofferenze nei portafogli delle aziende di credito. Sofferenze che raggiungeranno il picco nel 2014, anche perché la ripresa economica «sarà probabilmente lenta e inferiore alla media dell'eurozona» e non farà migliorare di molto la situazione delle piccole e medie imprese che sono le maggiori debitrici delle banche. Tutto ciò potrebbe determinare, dice ancora Fitch, un rischio patrimoniale per alcuni istituti di credito di media dimensione. Si tratta di un'analisi conosciuta che, secondo Bankitalia, gli istituti italiani sono in grado di governare: l'ammontare delle sofferenze, soprattutto in relazione alla fragilità della ripresa prevista, sono il principale fattore di vulnerabilità del nostro sistema bancario, assieme al nutritissimo portafoglio di titoli di Stato italiano, in vista della revisione dei bilanci e degli stress test della Bce. Nulla di nuovo, dunque, ma piuttosto una riedizione del già detto. Per questa ragione, forse, il giudizio di Fitch spicca di più. Dopo la modifica delle previsioni di Standard & Poor's (S&P) su Generali , la scorsa settimana, appare come un nuovo segnale negativo all'Italia e all'euro. Tutto ciò provoca tensione nelle banche, impegnate a stringere i ranghi per affrontare gli esami di Francoforte, e sui mercati dove si stanno riflettendo le rinnovate incertezze politiche, alla vigilia di un nuovo voto fiducia per il governo Letta, e gli echi delle critiche di Bruxelles. Le agenzie di rating, che di recente hanno rivisto al rialzo l'outlook di Spagna, Cipro e Grecia, «avranno bisogno di prove più definitive sul fatto che l'instabilità politica non ritorni» prima di fare la stessa cosa per l'Italia ha detto ieri il ministro dell'Economia, Fabrizio Saccomanni al Wall Street Journal .I giudizi delle agenzie, che Saccomanni qualche tempo fa ha paragonato a un «branco», hanno comunque perso molto peso e raramente riescono ormai a spostare, a differenza anche solo di un ano fa, l'umore degli investitori in Borsa o sul secondario dei titoli pubblici. Lo si è visto da ultimo per le Generali che hanno addirittura aumentato le quotazioni a Piazza Affari.Il caso Generali però pesa. «Basta con la dittatura delle agenzie di rating» ha tuonato ieri il sindaco di Firenze, candidato alla guida del Pd, Matteo Renzi. «Sono giochini cui una politica forte dice giù le mani dalle aziende che fanno occupazione come le Generali», ha aggiunto Renzi. Ma sulla questione si è messa in moto la Consob. La Commissione, presieduta da Giuseppe Vegas, sta riflettendo sull'accaduto, a partire dall'iniziativa di S&P sul Leone, sta mettendo in ordine fatti, tempi, interventi e giudizi per agire. Per sottoporre cioè all'autorità europea di vigilanza sui mercati, Esma, i dubbi e gli elementi controversi, fino al vero e proprio abuso, sul modo di agire delle società di rating nelle analisi non sul debito sovrano ma sulle imprese e banche quotate. Proprio lunedì l'Esma ha diffuso un proprio rapporto sui metodi di lavoro delle «Big Three» rispetto alle valutazione dei debiti sovrani, cioè al rating di ogni Paese, esprimendo l'intenzione di andare a fondo per quanto attiene l'indipendenza, la necessità di evitare conflitti di interesse, la confidenzialità delle informazioni, il «timing» della pubblicazione dei rating e le risorse previste per la valutazione. «Abbiamo rilevato mancanze», è stato affermato, promettendo misure. A Parigi, dove ha sede l'Esma, ora arriverà anche il caso Generali. Intanto in Italia prosegue, a Trani, il processo contro i vertici di S&P e Fitch per manipolazione del mercato, aggravato dalla rilevante offensiva contro lo Stato italiano e dai grandi danni patrimoniali provocati con i rating emessi sul debito sovrano nel terremoto dei mercati tra il 2011 e il 2012. L'udienza di ieri è stata aggiornata al 18 febbraio per decidere la costituzione delle parti civili, chiesta dalle associazioni dei consumatori (Adusbef, Federconsumatori e Assoconsum), alcuni sottoscrittori di titoli azionari e di Stato, cinque parlamentari del Pdl. Banca d'Italia e ministero dell'Economia sono già costituite come parti offese.Stefania Tamburello© RIPRODUZIONE RISERVATADocument CORDES0020131204e9c400082
EconomiaPiazza Affari; in rialzo Mediobanca e Ubi Ferragamo frena la CorsaGIACOMO FERRARI   212 words28 November 2013Corriere della SeraCORDESNAZIONALE43Italian(c) CORRIERE DELLA SERA   I due eventi politici della giornata, vale a dire la decadenza di Berlusconi e l'approvazione della legge di Stabilità sono arrivati a Borsa chiusa, ma l'attesa non ha minimamente condizionato l'andamento di Piazza Affari. L'indice Ftse-Mib ha superato a tratti il punto percentuale di incremento stabilizzandosi in chiusura a +0,8%. Un risultato che, a parte quello del Psi20 portoghese, è stato il migliore in Europa. Merito soprattutto del comparto bancario, rimasto costantemente sotto i riflettori dopo il buon esito dell'asta Bot (con i rendimenti in discesa, ormai prossimi ai minimi storici) e grazie alla stabilità dello spread Bund-Btp, a 236 punti base. Per il secondo giorno consecutivo a guidare i rialzi è stato il Banco Popolare , all'indomani della decisione di incorporare Creberg e Italease, seguito da Mediobanca (+2,69%) e Ubi Banca (+2,14%). Superiore ai due punti anche il rialzo di Atlantia (+2,08%) mentre nel resto del listino spiccano Ti Media (+7,6%) e Banca Generali (+4,71%), che ha toccato il nuovo massimo storico. Giù, invece, Salvatore Ferragamo (-1,27%), in assestamento dopo la corsa delle ultime sedute.© RIPRODUZIONE RISERVATADocument CORDES0020131128e9bs00063
EconomiaL'Investor day «Via dal tavolo il rafforzamento patrimoniale, focus sul business». Niente acquisizioni, nemmeno Sace; Generali contro S&P: attacco all'ItaliaPaola Pica   764 words28 November 2013Corriere della SeraCORDESNAZIONALE36Italian(c) CORRIERE DELLA SERA   Greco: clamoroso errore, irricevibile. «Il dividendo crescerà, meno debiti» Patti di sindacato Il Leone è uscito da 8 patti di sindacato. Rcs, Intesa e Mediobanca «partecipazioni libere»MILANO - Questa volta dalla sala affollata del Waldorf Hilton di Londra non si è mai levata quella domanda insistente e circospetta che il Ceo fresco di nomina faticò a fronteggiare solo dieci mesi fa al suo primo «Investor day» nella City: «A quando, dottor Greco, l'aumento di capitale?». Oggi di ricapitalizzazione delle Generali i grandi investitori internazionali non parlano più e questa è di sicuro una delle soddisfazioni per Mario Greco tornato a incontrare i grandi investitori internazionali dopo quel primo incontro di gennaio, all'indomani della minaccia di declassamento del Leone, il primo gruppo finanziario italiano.La miglior risposta a S&P's, che valuta il taglio del rating dall'attuale «A-» a «BBB» in ragione dell'esposizione al rischio «default» dell'Italia, è stata forse il rialzo del titolo (più 1,5% in chiusura dopo fiammate superiori al 2%) con il quale il mercato ha premiato l'aggiornamento del piano al 2015 (1,6 miliardi di benefici senza tagli all'occupazione) e salutato la promessa di crescita del dividendo e una riduzione significativa del debito.Greco non ha rinunciato tuttavia a una replica diretta all'agenzia americana, bollando il creditwatch con implicazioni negative come «un errore clamoroso» e qualcosa di «irricevibile». «Non credo ci sia una grande mano dietro queste cose Non faccio queste organizzazioni cosi' intelligenti ed e' questo il vero problema - ha ironizzato -. Noi affidiamo loro la responsabilità di giudicare una multinazionale come Generali, che fa 60 miliardi fuori dall'Italia ma poi le viene attribuito il rischio Paese. Allora, francamente, non so a che cosa serva che questi signori facciano questo lavoro».«In ultima analisi - ha detto ancora l'amministratore delegato delle Generali - quello che S&P dice e che non dobbiamo fare business in Italia e, in un una discussione che va avanti da mesi, io ho detto che è irricevibile. Perché voi come non ci potete dire dove fare business. E poi, perché non si deve fare business in Italia? È uno dei 10 Paesi più evoluti al mondo. Resta pur sempre un Paese che ha un sistema politico, sociale, istituzionale comunque è migliore di tanti altri». Quanto all'ipotesi di un default dell'Italia che secondo l'agenzia di rating comporterebbe un' importante perdita degli investimenti Generali, «se questo accade purtroppo non è un problema per Generali, è un problema per tutti». E ancora: «l'Italia non andrà in default. Tre anni fa c'erano dei timori sull'Europa e sulla permanenza dell'Italia nell'euro considero abbastanza curioso che questo sia un tema oggi. Questa gente è fuori sincronia», ha concluso per tornare a confermare gli obiettivi del piano che sta cambiando il volto alle Generali.«A gennaio quando abbiamo detto che avremmo fatto 4 miliardi di dismissioni entro il 2015, metà della sala ha riso e l'altra meta' ha pensato che non l'avremmo fatto. Non consiglio a nessuno di prenderci sottogamba su questo target - ha avvertito -: abbiamo 2 anni e passa e ci arriviamo». Greco non ha voluto commentare la voce secondo cui alla controllata elvetica Bsi sia interessato il Banco Espirito Santo: «Siamo in trattative, ma non commento sui nomi». E ancora in tema di possibili cessioni Intesa Sanpaolo, Rcs Mediagroup e Mediobanca (a sua volta azionista di riferimento del Leone) oggi sono «partecipazioni libere» sul cui destino decidono «le persone dell'asset management in base al mercato e agli obiettivi», ha detto Greco ricordando di aver già portato le Generali fuori da otto patti di sindacato. Non sarà il consiglio del 6 dicembre a rivalutare l'azione di responsabilità sugli ex vertici delle Generali Giovanni Perissinotto e Raffaele Agrusti, come chiesto dall'Ivass. «Penso che sia troppo presto», ha detto Greco. Sui controversi investimenti nel private equity e nei fondi alternativi legati alla precedente gestione le svalutazioni già compiute nel 2012 sono per 230 milioni, è stato confermato. «Non c'è nulla di sospeso in un limbo contabile». Il gruppo ha confermato infine gli obiettivi di redditività (13% il roe operativo) e l'impegno sulla riduzione del debito (il rapporto tra quest'ultimo e il patrimonio scenderà dal 40 al 35%). Quindi ci potrà essere «una politica di dividendi crescente». E la cedola comincerà a crescere prima del 2015.Paola Pica© RIPRODUZIONE RISERVATADocument CORDES0020131128e9bs0005c
ECONOMIA & FINANZAGenerali taglia i debiti e alza le cedole «Standard & Poor's? Errore clamoroso»438 words28 November 2013Il Resto del CarlinoRESCARC-NAZ24ItalianCopyright 2013 MONRIF NET S.R.L. Tutti diritti riservati-Credits   L'ad Greco: l'agenzia di rating è fuori fase. L'Italia non falliràMassimo Degli Esposti MILANO MENO debiti, più redditività, dividendi in crescita, otto patti di sindacato disdetti nel 2013 in vista di disinvestimenti da effettuare senza fretta, seguendo le opportunità di mercato: l'ad Mario Greco ridisegna' Generali, raccogliendo il consenso degli analisti che stimavano risultati meno brillanti e l'entusiasmo della Borsa che premia il titolo con un balzo dell'1,51%. Forte dei numeri presentati all'Investor day di Londra, Greco può così lanciare un affondo contro Standard & Poor's che l'altroieri ha messo Generali in creditwatch negativo, considerando il rischio-paese rispetto all'effettiva allocazione delle attività, per 55,5 miliardi in titoli di Stato italiani. «È un clamoroso errore», tuona Greco. L'Italia «non fallirà» e «questi signori» hanno scoperto che c'è stata una crisi dell'euro e del debito «proprio ora che l'Italia sta uscendo dalla crisi, lo spread è sceso ai minini degli ultimi anni e il Pil ricomincia a salire. Proprio quando noi non abbiamo più problemi di capitale e abbiamo fatto nei nove mesi il risultato più alto degli ultimi cinque anni». AGLI OLTRE 150 analisti e investitori internazionali Greco ha presentato infatti un quadro in rosa' sull'attuazione del piano triennale 2015. Nei primi 10 mesi «abbiamo già fatto molte cose ha detto come le cessioni, per 2,4 miliardi sui 4 in programma nel periodo» e questo sta costruendo «la reputazione di saper rispettare gli impegni». Greco ha confermato poi i target su redditività (Roe operativo al 13%) e solidità patrimoniale (solvency 1 al 160% al 2015, già salito al 152% dal 120% del 2012), assumendo altri impegni su risparmi ed efficientamenti tecnici (1,6 miliardi) e debiti (debt leverage ratio' del 35% contro il 40% attuale). Anche i dividendi saliranno, perché «dobbiamo ricominciare a remunerare adeguatamente gli azionisti», ha detto. La cedola seguirà «una politica crescente nel tempo, una volta raggiunti i target di capitale, quando avremo due miliardi di cassa diponibili ogni anno per pagare gli azionisti e investire». Greco ha poi ricordato la svolta a 180 gradi sui patti di sindacato. Da gennaio Generali è uscita da otto patti, e ora le partecipazioni in Mediobanca, Intesa e Rcs sono «libere», nella disponibilità dei tecnici di asset management. Infine non ci sono acquisizioni all'orizzonte (Greco ha smentito anche le voci di un interesse per Sace) e la crescita sui mercati più interessanti (Asia e America Latina) avverrà prevalentemente per via interna.Document RESCAR0020131128e9bs0008v
EconomiaDebito pubblico Annuncio alla vigilia dell'Investor day. Mucchetti (Pd): atto grave, una manovra contro il Paese; Generali nel mirino S&P «Rischio-Italia, troppi Btp»Stefania Tamburello   780 words27 November 2013Corriere della SeraCORDESNAZIONALE29Italian(c) CORRIERE DELLA SERA   Greco: sono sorpreso, la situazione è migliorata Giudizio Per la compagnia triestina si prospetta un possibile salto indietro di tre posizioni da A- a BBBROMA - Nel giorno in cui il Tesoro italiano segna un altro punto positivo sui mercati collocando il massimo dell'offerta di Ctz a tassi in sensibile calo, Standard & Poor's mette il rating di Generali e di altre compagnie assicurative internazionali, anche spagnole, sotto osservazione, in vista di un possibile declassamento. La mossa è legata alle verifiche che l'agenzia si appresta a fare per tener conto dell'esposizione sul debito sovrano. «Se Generali non supererà i nostri stress test legati a un possibile default del Paese, probabilmente limiteremo il rating del gruppo al livello di quello dell'Italia» spiega una nota della società del rating. Per il Leone si prospetta quindi un triplo balzo all'indietro da A- a BBB.Standard & Poor's indica di aver rivisto il 19 novembre i criteri per valutare il giudizio sul merito del credito delle società per legarlo di più all'esposizione sui titoli di Stato e di aver avviato degli stress test . In attesa dell'esito di questi ultimi ha posto diverse compagnie assicurative sotto osservazione. E ieri è stata la volta delle Generali.L'iniziativa di S&P è di quelle che possono creare tensioni sui mercati. La mossa «ricorda in versione aggravata quella della Deutsche Bank che, nella primavera del 2011, vendette su larga scala i titoli di Stato italiani, dando avvio alla speculazione contro le economie mediterranee. Allora, il governo Berlusconi sottovalutò l'iniziativa del gruppo tedesco. Questa volta è augurabile che il governo Letta e la Banca d'Italia, fresca vigilante sulle assicurazioni, battano un colpo come si deve» avverte Massimo Mucchetti, presidente della commissione Finanze del Senato dando l'allarme. «Si tratta di una manovra gravissima, perché ingiustificata, non solo contro la prima compagnia assicurativa del Paese, ma anche e soprattutto contro la Repubblica italiana» aggiunge.E non è un caso che arrivi in una fase di calma dei mercati e di ritorno di compratori, anche stranieri, sui titoli pubblici italiani. Ieri, come si è detto i Ctz hanno fatto il pieno di richieste con un calo di rendimenti all'1,63%, ben 23 punti base in meno rispetto all'asta precedente, ai minimi da maggio ed oggi tocca ai Bot.Non è un caso anche che l'avvertimento o la minaccia di un downgrade sia arrivata alla vigilia dell'Investor day , l'appuntamento con la comunità finanziaria a Londra nel corso della quale l'amministratore delegato, Mario Greco, farà il punto sulle mosse delle Generali a poco più di dieci mesi dal precedente appuntamento nella City e a neanche un anno e mezzo dal suo arrivo al vertice della compagnia. E ieri Greco si è detto «molto sorpreso della decisione di porre la nostra società in credit wacht negativo oggi, a novembre 2013, quando l'economia italiana sta mostrando i primi segnali di ripresa, il deficit di bilancio è sotto il 3% e lo spread ai minimi. Per quanto riguarda Generali la nostra situazione attuale è fortemente migliorata rispetto al recente passato con, ai nove mesi, gli utili più alti negli ultimi 5 anni, un Solvency ratio I al 152% a fine ottobre e €2,4 miliardi dismissioni già realizzate nell'anno».«Siamo alla follia del rating» spiega ancora Mucchetti «Basti pensare che S&P immagina una perdita di valore del 70% dei titoli governativi di Italia e Spagna e dunque le compagnie dovrebbero superare uno stress test di questa portata per non subire il declassamento dei loro titoli a junk bond,titoli spazzatura ».Ma dalle agenzie di rating si possono prendere le distanze come hanno raccomandato in luglio Consob, Bankitalia e Ivass e Covip. Le quattro autorità di vigilanza hanno avvertito che in caso di declassamento del rating di un emittente i fondi d'investimento, le compagnie assicurative, i gestori della previdenza complementare non sono automaticamente tenuti a vendere i titoli declassati nei loro portafogli. Devono fare una valutazione in proprio, senza fare affidamento esclusivo e meccanicistico al giudizio di merito di credito, emesso dalle agenzie di rating che non devono ricevere un eccesso di fiducia.Certo il problema dei troppi Btp in portafoglio esiste. Costituisce per esempio un elemento di vulnerabilità per le banche in vista degli esami della Bce, in particolare degli stress test del prossimo autunno come è emerso dall'incontro degli stessi istituti di credito a Francoforte lunedì.Stefania Tamburello© RIPRODUZIONE RISERVATADocument CORDES0020131127e9br0005a
Prima PaginaStandard & Poor's; Generali e il Segnale negativo all'ItaliaDANIELE MANCA   470 words27 November 2013Corriere della SeraCORDESRIBATTUTA1.42Italian(c) CORRIERE DELLA SERA   La storia recente italiana sembra intrecciare con troppa facilità fibrillazioni politiche e vicende economico finanziarie. Ma ancora una volta è quello che sta accadendo. Standard & Poor's (S&P), una delle maggiori agenzie al mondo che valuta l'affidabilità nel restituire crediti di aziende e Stati, ha deciso di modificare i criteri con il quale dà i voti. E ha messo sotto osservazione le Generali minacciando una bocciatura. Il motivo? Ha troppi titoli di Stato italiani in cassaforte. Debiti sovrani, declassamento, default: parole che sembravano essere state accantonate un paio di anni fa. Nell'estate del 2012, Mario Draghi, presidente della Bce, disse: faremo quello che serve per difendere l'euro. Da quel momento i mercati finanziari si calmano e cambiano atteggiamento. Ma Draghi non aveva certo il potere di far scomparire il dissesto nei conti pubblici di alcuni Paesi (e non è il nostro caso) né tantomeno l'indebitamento che, purtroppo per noi, in Italia è arrivato a toccare il 130% del Prodotto interno lordo.È per questo che il segnale che arriva da S&P è preoccupante, è solo la prima avvisaglia di quello che potrebbe accadere con gli stress test che dall'anno prossimo riguarderanno le banche europee. Gli istituti finanziari saranno sottoposti a degli esami per misurare la loro solidità nell'affrontare possibili shock finanziari. E in caso di crisi, ieri, l'agenzia di rating ci ha detto che considera un fattore negativo per assicurazioni e banche, italiane e non, aver comprato Btp e Bot.Se si diffondesse queste principio le conseguenze potrebbero essere gravissime. Non è lontano il ricordo della Deutsche Bank che nella primavera del 2011 annuncia di aver ceduto titoli di Stato italiani dando il via a massicce vendite sui mercati finanziari. Lo scorso settembre bastarono poche frasi del commissario Almunia sul Monte dei Paschi per scuotere di nuovo la Borsa. La fragilità del nostro Paese emerge in queste occasioni. Potremmo prendercela con chi dà i voti. E a dire il vero la mancanza di cautele è sorprendente in una fase di mercati estremamente instabili. Ma nemmeno si può pensare che altri, come l'Europa, o l'ombrello di Draghi possano ripararci all'infinito.Alla politica, al governo, spetta un compito preciso. Non certo di ridurre nel giro di pochi mesi gli oltre 2mila miliardi di debito pubblico, ma di avviare perlomeno un chiaro percorso di privatizzazioni che ne riduca la portata. E soprattutto rendere evidente ai mercati e a chi ci giudica che una crisi finanziaria è sempre meno probabile. Che si sta lavorando per il risanamento e la crescita al tempo stesso. Quello che sta accadendo in queste ore in Parlamento non va certo in questa direzione.Daniele MancaDaniele_Manca© RIPRODUZIONE RISERVATADocument CORDES0020131127e9br0002b
REGGIOBanca Generali investe a Reggio Inaugurata la sede direzionale110 words27 November 2013Il Resto del CarlinoRESCARC-RE9ItalianCopyright 2013 MONRIF NET S.R.L. Tutti diritti riservati-Credits   BANCA GENERALI accentua gli investimenti in Emilia per potenziare il servizio alla clientela. La nuova sede direzionale inaugurata ieri in via Pansa 55/I «nasce con l'intento di unire al suo interno le migliori competenze finanziarie degli esperti financial planner e private bankers». Nella nuova sede convergono adesso complessivamente 20 consulenti che gestiscono portafogli di oltre 2000 clienti per quasi mezzo miliardo di euro di masse. «La forte domanda di consulenza qualificata si evince dalla crescita della raccolta netta che da inizio anno è aumentata di oltre 80 milioni scandendo ancor più lo sviluppo repentino degli ultimi 5 anni».Document RESCAR0020131127e9br00155
REGGIOFINANZA; Banca Generali, stasera in via Pansa l'inaugurazione della nuova sede78 words26 November 2013Il Resto del CarlinoRESCARC-RE10ItalianCopyright 2013 MONRIF NET S.R.L. Tutti diritti riservati-Credits   ALLE 18 di questa sera i vertici di Banca Generali inaugurano la nuova sede direzionale di Reggio, in via Pansa 55/1. «Crediamo fortemente nelle potenzialità di Reggio, dove abbiamo voluto investire per dar vita ad uno dei punti operativi più funzionali e di prestigio della città afferma Gian Maria Mossa, condirettore generale volendo accentrare tutte le competenze dei nostri professionisti ed accrescere il serivzio».Document RESCAR0020131126e9bq00155
corriereconomiaCapitali In 4 anni 41 cancellazioni e 9 matricole. Si punta sulle privatizzazioni; Borsa Piazza Affari ora spera: «È la spinta per crescere»645 words25 November 2013Corriere della SeraCORDES3Italian(c) CORRIERE DELLA SERA  Sace la preferita, con o senza Generali. Seguono Poste Vita e FsF ra la Borsa e Sace, che assicura i crediti delle aziende italiane esportatrici, non risultano esserci mai stati contatti. Inoltre l'intenzione di cedere fino al 60% dell'azienda di assicurazioni della Cassa Depositi e Prestiti, annunciata giovedì scorso dal ministro dell'Economia Fabrizio Saccomanni, più che alla quotazione apre la via alla vendita a un privato, come Generali (che però venerdì ha smentito l'interesse, perché impegnata nelle dismissioni): sul modello dell'omologa tedesca Euler Hermes, ceduta ad Allianz. Eppure è proprio Sace l'azienda che, fra le privatizzande, più si vorrebbe portare sul listino a Palazzo Mezzanotte, per rilanciare una Borsa che langue.Debutti e delistingIn quattro anni ci sono state nove ammissioni sul mercato principale Mta (delle quali solo quattro in offerta pubblica iniziale) e 41 cancellazioni. Si attende ora il debutto, il 6 dicembre, della Savino Del Bene, logistica. Si spera, dopo anni di rinvii, in Moncler entro il 15 (ma la Consob ha tempo fino a febbraio per dare l'ok e non gradisce pressioni). Quest'anno, finora, l'unica vera matricola è stata Moleskine (- 27% in sei mesi).La Borsa guidata da Raffaele Jerusalmi ritiene che un'iniezione di grandi aziende pubbliche farebbe bene, perché contribuirebbe in misura importante a portare massa nel listino, sbilanciato nelle nuove quotazioni sulle piccole imprese dell'Aim. Stessa linea in Consob: nessuna perplessità, anzi. Proprio il presidente Giuseppe Vegas, in un discorso al mercato, disse che la Borsa avrebbe potuto crescere anche grazie a società a controllo pubblico, come Ferrovie e Poste: ben vengano. Ecco dunque le preferite.Oltre a Sace, un debutto di Stato gradito alla Borsa sarebbero le Poste, corteggiate e già incontrate: meglio se il Bancoposta o Poste Vita. Ma sarebbe apprezzata anche una fetta redditizia di Ferrovie e l'annunciata privatizzazione di Grandi Stazioni, anima immobiliare del gruppo Fs, farebbe al caso. Nella rosa c'è poi la Fincantieri che promette di quotarsi da tempo e, magari, anche Fintecna, con il patrimonio immobiliare di Stato. Silenzio, invece, sulla Rai.In Borsa la Sace (+53% a 327 milioni l'utile netto nei nove mesi, premi lordi a 207,6 milioni, affidabilità di credito superiore alla Repubblica Italiana con rating A-) è ritenuta «un gioiello». All'amministratore delegato Alessandro Castellano una quotazione, probabilmente, non dispiacerebbe. Vendendone la maggioranza, però, la Cdp guidata da Giovanni Gorno Tempini e Franco Bassanini potrebbe diversificare i rischi sulle imprese esportatrici, dove la Cassa con Export Bank dà i prestiti, con la Sace li garantisce e con la Simest dà l'equity (il capitale con acquisizioni).L'idea di separare le tre attività comincia a farsi strada in Cdp, sulla via della «cugina» Kfw che ha scorporato Heuler Hermes da Ipex Bank. Inoltre con Generali c'è già un accordo in Asia con Sace Bt, la parte «a mercato» di Sace che assicura il credito a breve termine, per supportare la crescita delle Pmi nel Sud Est asiatico.Il caso inglese«Sace, Poste e Fs sono quelle che potrebbero incontrare il favore degli investitori - conferma Gianpaolo Rivano, gestore di GestiRe -. Fs, anche tutta intera, e Poste perché vengono da un decennio di ristrutturazione e miglioramento, si pensa che possano fare ancora molto. Inoltre, mantenendo l'azionista pubblico, sarebbero simili alle utility: soprattutto le Poste, che potrebbero incontrare l'interesse degli investitori europei». L'esempio è Royal Mail che si è quotata l'11 ottobre: +66% in un mese. Quanto a Sace, «ha una marginalità alta e un grosso patrimonio - dice Rivano -. Un'integrazione con Generali sarebbe una buona ipotesi per entrambe le compagnie, Antitrust permettendo. Altrimenti, va bene anche da sola».© RIPRODUZIONE RISERVATAUn bilancio amaroDocument CORDES0020131125e9bp0008l
BORSA E BREVIGENERALI Fata passa alla Cattolica. Il gruppo del Leone cede a Cattolica Assicurazi...55 words21 November 2013Il Resto del CarlinoRESCARC-NAZ28ItalianCopyright 2013 MONRIF NET S.R.L. Tutti diritti riservati-Credits   GENERALI Fata passa alla Cattolica. Il gruppo del Leone cede a Cattolica Assicurazioni il 100% del capitale di Fata Danni, la nota compagnia che è specializzata nelle polizze per gli agricoltori, per un controvalore lordo complessivo di 179 milioni.Document RESCAR0020131121e9bl0002l
FERRARA CRONACAASSICURAZIONE; Via all'accordo tra Generali Ina Assitalia e dipendenti Unife184 words20 November 2013Il Resto del CarlinoRESCARC-FE9ItalianCopyright 2013 MONRIF NET S.R.L. Tutti diritti riservati-Credits   È PARTITA la convenzione tra Generali Ina Assitalia e il circolo dei dipendenti del nostro ateneo, che annovera 600 persone tra docenti, ricercatori e personale tecnico amministrativo. L'accordo prevede notevoli agevolazioni per la normale attività assicurativa: dall'auto alla gestione dei patrimoni e dei fondi pensione. «Chi sceglierà di venire da noi spiega l'agente Giancarlo Bechicchi avrà un notevole sconto e la consapevolezza che una piccola parte dei loro soldi andrà a finire nella sponsorizzazione degli eventi». In più «in regalo» i dipendenti Unife avranno l'assistenza legale e un perito a disposizione per qualsiasi situazione non professionale. «Abbiamo voluto lanciare un concorso aggiunge Bechicchi : chi ci scriverà o ci chiederà di aprire un contratto sarà sorteggiato per una crociera». «Generali Ina Assitalia ha ricordato Roberto Polastri è intervenuta con celerità all'erogazione dei finanziamenti previsti per i danni del terremoto del 2012. E questo non accade spesso». «Per i nostri iscritti ha sottolineato Luca Bani, presidente del circolo Cdu sarà un'occasione per migliorare la loro situazione economica».Document RESCAR0020131120e9bk000o1
ECONOMIA & FINANZAQUELLO che potrebbe succedere con l'indice Ftse All Share è successo la settimana ...221 words17 November 2013Il Resto del CarlinoRESCARC-NAZ24ItalianCopyright 2013 MONRIF NET S.R.L. Tutti diritti riservati-Credits   QUELLO che potrebbe succedere con l'indice Ftse All Share è successo la settimana scorsa con i titoli a bassa e media capitalizzazione: uno scossone vigoroso del titolo fa cadere a terra le pere (leggi gli investitori). Succede e non si può provare che sia illegittimo. Se il titolo è manovrabile con volumi che consentano scorrerie ad un istituzionale ben dotato di munizioni, è possibile forzare le vendite per spingere al ribasso i prezzi fino a quasi un -10% come è successo su Azimut, Banca Generali, Salvatore Ferragamo, Brembo e molte altre azioni. Una scorreria di minuti o qualche giorno. E poi, siccome il titolo è fondamentalmente sano, ecco che magicamente i prezzi tornano esattamente da dove erano partiti. Il nostro indice per ben due volte ha tentato di rompere 19.783 ma è rimbalzato. Siccome Dax e Wall Street sono sui massimi storici, direi che se dovesse rompere tale supporto sarebbe una trappola per orsi bella e buona e bisognerebbe aspettare, se non una, almeno due chiusure al di sotto di tale supporto per prenderlo degnamente in considerazione. Piuttosto bisognerebbe fare esattamente come gli istituzionali che deprimono i titoli: comprare tutto ciò che ha perso più del 5% dal valore del giorno prima.Document RESCAR0020131117e9bh00086
EconomiaBrevi62 words15 November 2013Corriere della SeraCORDESNAZIONALE37Italian(c) CORRIERE DELLA SERA   GeneraliIl Leone cresce in AsiaGenerali ha completato l'acquisizione delle quote di minoranza (pari al 40%) detenute da Kuok in Generali Asia, la holding che gestisce e coordina le attività in Filippine, Thailandia e Indonesia, per 40 milioni. Il Leone sottolinea che l'operazione è «in linea con la strategia di detenere il pieno controllo delle attività core». Document CORDES0020131115e9bf0002e
EconomiaIl collocamento di Intesa Sanpaolo; Via dalle Generali, ceduto l'1,3%65 words12 November 2013Corriere della SeraCORDESNAZIONALE29Italian(c) CORRIERE DELLA SERA   Intesa esce da Generali. La banca offrirà ai soli investitori istituzionali fino a 21 milioni di azioni ordinarie, pari a circal'1,3% del Leone. Ai corsi attuali, la quota ha un valore di 355 milioni di euro. La partecipazione era stata svalutata lo scorso giugno per 58 milioni di euro. Document CORDES0020131112e9bc0005d
ECONOMIA & FINANZAIntesa Sanpaolo mette in vendita il pacchetto di Generali403 words12 November 2013Il Resto del CarlinoRESCARC-NAZ22ItalianCopyright 2013 MONRIF NET S.R.L. Tutti diritti riservati-Credits   Achille Perego MILANO UN MILIARDO di utile netto in nove mesi con un calo del 28,5%. Ma i visti i tempi difficili dell'economia, Federico Ghizzoni è soddisfatto dei risultati ottenuti da Unicredit. «In un quadro economico generale che ha continuato a essere molto difficile spiega l'ad del gruppo di piazza Cordusio ritengo importante che Unicredit abbia conseguito un risultato netto positivo anche in un terzo trimestre particolarmente impegnativo, non solo per gli effetti della stagionalita». A pesare sul risultato sono stati soprattutto i risultati in Italia, anche se, aggiunge Ghizzoni si evidenzia «qualche primo incoraggiante segnale di ripresa» che conferma una crescita del Pil dello 0,6% nel 2014. NEL TERZO trimestre, i profitti sono stati di 204 milioni, in calo del 39,1% ma in linea con il consensus degli analisti (+1,2% il titolo). La divisione di banca commerciale in Italia ha perso 165 milioni, a causa di accantonamenti su crediti per 1,1 miliardi (-10,6% mentre nei 9 mesi gli accantonamenti sono calati a 4,4 miliardi), che hanno compensato il buon Mol (945 milioni). L'utile del trimestre è stato sostenuto dall'Europa Centrale, dell'Est e della Polonia (578 milioni). Unicredit ha poi visto crescere di 5,25 miliardi (+15,5%) i finanziamenti a famiglie e imprese. I ricavi si sono invece ridotti a 18,2 miliardi (-7,1%) e il margine operativo lordo a 7,2 (-13,8%). Al 30 settembre il Core tier 1 si era attestato all'11,71% (+30 punti su giugno). Nel terzo trimestre, invece, i ricavi sono scesi a 5,7 miliardi (-8,5%) e il Mol a 2,1 (-16,7%). La posizione di liquidità di Unicredit, ribadisce Ghizzoni, è estremamente solida. I flussi netti dei crediti deteriorati «si vanno stabilizzando» ed è stato rimborsato anticipatamente, dopo i 2 miliardi di giugno, un altro miliardo del prestito Bce, ora sceso a 23 miliardi. PER QUANTO riguarda l'Italia, tutti i crediti deteriorati risultavano coperti al 42,3% a settembre. Unicredit ha realizzato inoltre plusvalenze nette per circa 160 milioni dalla cessione delle quote in Fonsai e Moscow Exchange. Ghizzoni, infine, ha detto di non essere a conoscenza di una revisione del patto Mediobanca («Ora non c'è nulla sul tavolo») e non si è pronunciato sul dividendo, rimandando tutto a fine anno.Document RESCAR0020131112e9bc00015
ECONOMIA & FINANZAMILANO INTESA SANPAOLO ha annunciato di avere avviato il collocamento dell'intera q...192 words12 November 2013Il Resto del CarlinoRESCARC-NAZ22ItalianCopyright 2013 MONRIF NET S.R.L. Tutti diritti riservati-Credits   MILANO INTESA SANPAOLO ha annunciato di avere avviato il collocamento dell'intera quota detenuta in Generali pari a 21 milioni di azioni, vale a dire l'1,3% del capitale della compagnia assicurativa. L'operazione avverrà attraverso una procedura di bookbuilding e sarà riservata a investitori istituzionali. Il collocamento, ha spiegato Ca' de Sass, viene avviato immediatamente e Intesa Sanpaolo si riserva il diritto di chiudere l'operazione in qualsiasi momento. Per l'operazione, il gruppo guidato dall'ad Carlo Messina si avvale di Banca Imi e di Ubs in qualità di joint bookrunners. IERI il presidente della compagnia triestina, Gabriele Galateri, ha detto che il prossimo cda delle Generali «sarà il 5 dicembre o comunque agli inizi di dicembre e sicuramente a quel consiglio porteremo la proposta del candidato alla sostituzione del signor Bolloré» nel board. Sarà «un candidato internazionale» E in tema di cessioni di pacchetti del Leone di Trieste, ieri il presidente della Tassara, Pietro Modiano ha fatto sapere che la quota dello 0,5% è stata «azzerata un paio di mesi fa».Document RESCAR0020131112e9bc00014
EconomiaIl Leone Il manager di Mediobanca vicepresidente. Avanti sulla cessione della svizzera Bsi; Vola l'utile Generali, sale RebecchiniSergio Bocconi   514 words8 November 2013Corriere della SeraCORDESNAZIONALE36Italian(c) CORRIERE DELLA SERA   Profitti su del 40% in nove mesi. Greco: patrimonio al topLe Generali chiudono i nove mesi con utili in crescita del 40% a 1,6 miliardi e con un risultato operativo in aumento del 6,2% a 3,4 miliardi. E il group ceo Mario Greco ieri mattina, commentando con gli analisti in conference call i dati approvati dal consiglio mercoledì pomeriggio, ha detto: «È troppo presto per parlare del dividendo. Siamo però ottimisti sulla chiusura dell'anno: abbiamo avuto tre trimestri superiori ai precedenti e riteniamo possibile continuare così». Sempre sui conti, che hanno visto i premi toccare quota 49 miliardi (più 0,6%) il top manager ha quindi sottolineato i «buoni progressi nella trasformazione del gruppo» che è «ben posizionato per raggiungere» gli obiettivi del piano strategico. «Ora ci focalizzeremo ancora di più sul miglioramento della nostra redditività». E «grazie alle azioni intraprese negli ultimi mesi», il Leone ha ottenuto «un significativo miglioramento della situazione patrimoniale, con un indice di Solvency I» passato dal 143% di fine settembre al 152% di fine ottobre.Il consiglio della compagnia ha inoltre nominato vicepresidente Clemente Rebecchini (direttore centrale responsabile della divisione principal investing di Mediobanca), già presente nel board, in sostituzione di Vincent Bolloré che ha lasciato Trieste in ottobre in relazione agli impegni e alla nuova regolamentazione francese sugli incarichi plurimi. Greco ha dichiarato che l'imprenditore francese sarà rimpiazzato in occasione del prossimo consiglio.Rispondendo alle domande degli analisti, Greco ha ricordato l'appuntamento con l'Investor day del 27 novembre: «Non cambiamo certo strategie, ma ci saranno novità». E ha confermato sulla vendita in corso della Bsi che «è un asset con un buon valore in una situazione di mercato non facile»: «Vogliamo vendere a un valore adeguato. Quindi proseguono i contatti e le trattative finché non lo avremo». Infine sui fatti che l'Ivass ha chiesto a Generali di riesaminare ai fini di un'eventuale azione di responsabilità nei confronti dell'ex group ceo Giovanni Perissinotto e dell'ex cfo Raffaele Agrusti, ha detto che «appartengono al passato e non avranno alcun impatto contabile perché sono già state prese «tutte le misure necessarie». «Stiamo parlando di transazioni del 2007 e 2008, valutate accuratamente e completamente nel bilancio 2012». Fatti «completamente conclusi», senza impatti anche «perché le persone coinvolte non sono più nella società».E agli analisti il direttore finanziario Alberto Minali ha detto che «il 6,6% di Bankitalia detenuto da Generali, che è in carico a 184 milioni a costo ammortizzato, al momento non viene usato ai fini della Solvency». E dopo aver ricordato che le valutazioni dell'intera Banca d'Italia variano fra i 5 e i 7 miliardi, ha aggiunto: «Se la quota venisse rivalutata potrebbe avere un impatto positivo di 1 o 2 punti di Solvency». Sempre Minali su Citylife ha confermato che il gruppo «è in discussioni con le banche e gli altri partner per un nuovo business plan».Sergio Bocconi© RIPRODUZIONE RISERVATADocument CORDES0020131108e9b80005g
EconomiaL'azione di responsabilità e la liquidazione; Generali, Ivass chiede una nuova decisione su Perissinotto e AgrustiFrancesca Basso 455 words7 November 2013Corriere della SeraCORDESNAZIONALE37Italian(c) CORRIERE DELLA SERA I compensi All'ex direttore finanziario 6,1 milioni. Agrusti: «Ho lavorato sempre per il bene della società»MILANO - L'Authority sulle assicurazioni, l'Ivass, ha chiesto che il consiglio di amministrazione di Generali si pronunci nuovamente sull'eventuale azione di responsabilità nei confronti dell'ex amministratore delegato Giovanni Perissinotto e dell'ex direttore finanziario Raffaele Agrusti e sulle rispettive liquidazioni (la buonuscita di Perissinotto è pari a 9 milioni di euro, quella di Agrusti a 6,1 milioni). Nel mirino i cosiddetti investimenti alternativi e nel private equity: le operazioni portate avanti con Palladio, Finint e Amenduni, società che sono poi diventate azioniste di Generali.L'Ivass ha anche chiesto che il board consideri anche l'eventualità di ricorrere all'applicazione di clausole di «claw-back», cioè la restituzione di una parte dei compensi già percepiti. Lo ha comunicato la compagnia, su richiesta della Consob, al termine del consiglio d'amministrazione che ha approvato i conti dei nove mesi che saranno comunicati questa mattina prima dell'apertura dei mercati. L'Ivass ha chiesto che il Comitato controlli e rischi esprima una nuova valutazione sui fatti, sottoponendola poi all'esame del board perché si pronunci nuovamente sull'azione di responsabilità, e che il collegio sindacale esponga le proprie autonome valutazioni in merito alle decisioni del board.Gli investimenti alternativi e nel private equity erano già stati oggetto di un'indagine interna del gruppo a partire da fine 2012. Nella semestrale di fine giugno Generali aveva già segnalato come fossero emerse a valle della ricognizione interna alcune irregolarità sul piano della governance interna, insieme a ricadute economiche negative. La compagnia aveva deciso di non procedere con iniziative legali. La Consob ha chiesto alla compagnia di spiegare più nel dettaglio la procedura seguita sino ad ora, oltre ai termini della risoluzione del rapporto di lavoro con Agrusti. Il Leone ha spiegato che il board ha deliberato di non procedere a possibili azioni legali a tutela della società perché «è risultato escluso qualsiasi profilo di rilevanza penale nei comportamenti emersi» e «in considerazione della difficoltà di collegare le irregolarità emerse a danni risarcibili a norma di legge». La nota del gruppo è stata appresa «con sorpresa» da Agrusti, che ha spiegato di «avere piena coscienza di aver sempre operato, nell'ambito ben definito delle mie competenze, con la massima correttezza e nel solo interesse della compagnia». Il manager rileva «che non è possibile individuare alcun profilo di responsabilità a mio carico proprio in quanto ho sempre operato nei limiti dei poteri a me conferiti e in puntuale condivisione con il consiglio e i soci».Francesca Basso© RIPRODUZIONE RISERVATADocument CORDES0020131107e9b70007l
EconomiaSussurri & Grida; Generali, i patti e quell'investimento da 55 milioni787 words6 November 2013Corriere della SeraCORDESNAZIONALE35Italian(c) CORRIERE DELLA SERA   (c.ci.) Dopo lo scioglimento del patto Pirelli, deciso il 31 ottobre, gli analisti fanno i primi calcoli. Restare nell'accordo parasociale per circa un anno ha fatto in genere guadagnare i partecipanti. Per le Generali, per esempio, il 4,4% detenuto in Pirelli vale oltre 30 milioni in più rispetto a inizio anno e 55 milioni in più rispetto a maggio.Mario Greco, che a Londra all'Investor day aveva sottolineato rispetto a patti e partecipazioni che non è mestiere del Leone fare l'azionista strategico («Quando arriva il momento valutiamo cosa fare nei singoli patti e cerchiamo di prendere la decisione migliore») in gennaio ha deciso di sottoscrivere per un anno il patto Pirelli e ciò ha permesso al Leone di trarre potenzialmente un significativo guadagno dalla partecipazione nella società, che ora è trattata in borsa a oltre 10 euro.Se Trieste, che oggi riunisce il consiglio per i conti dei 9 mesi, avesse venduto le sue azioni vincolate al patto in gennaio, finestra per esercitare il diritto di recesso, le avrebbe poi potute cedere a 8,88 euro, con un mancato guadagno, appunto di oltre 30 milioni di euro rispetto ad un partecipazione che oggi vale oltre 1,4 euro in più per ogni titolo. Inoltre, il Leone avrebbe rinunciato ad incassare oltre 7 milioni di dividendi. Ancora di meno avrebbe incassato se le avesse vendute in maggio a Malacalza investimenti quando il titolo trattava in Piazza Affari a 8,95 euro e sono state cedute 7,8 euro per azione: 2,54 euro in meno rispetto ai prezzi attuali che per Generali avrebbe significato cedere la partecipazione a circa 55 milioni di euro in meno rispetto a quanto vale oggi.© RIPRODUZIONE RISERVATAWindows, la lezione di Ballmer e il sorpasso su Apple(c.d.c. ) A settembre, il mese delle nozze, non ce n'è stato neanche uno pronto a scommettere sul successo dell'operazione. «Microsoft compra Nokia, i nuovi smartphone saranno dotati dei tasti CTRL, ALT e CANC» la battuta più circolata su Twitter. A distanza di due mesi dall'accordo che ha visto passare la divisione cellulari Nokia al colosso di Redmond, il ceo uscente Steve Ballmer ha spiazzato tutti: «Vi voglio dare una buona notizia - ha detto ieri a Roma mentre partecipava a "Building the Vision" - in Italia nel terzo trimestre con Windows Phone abbiamo superato la quota di Apple. Non so ora con il nuovo I-phone - ha precisato - ma speriamo che tutti gli italiani preferiscano la performance dei nostri prodotti». La conferma poi nell'aggiornamento del Kantar Worldpanel Cometech: il sistema operativo Windows Phone è, dopo Android, quello più usato in Italia dove ha conquistato il 13,7% del mercato scalzando dal podio iOs di Apple (10,2%). Ancora presto per cantare vittoria, ma di certo un bel segnale per il binomio Nokia-Microsoft. «Ci vuole tempo per affermarsi - ha detto Ballmer ai ragazzi del programma di formazione YouthSpark inaugurato da Microsoft per la formazione di 300 milioni di giovani in tutto il mondo - ci vogliono idee e tenacia. Oggi con internet il mondo va più veloce ma non scoraggiarsi è il segreto».© RIPRODUZIONE RISERVATAZanonato, lo shale gas e le estrazioni(fr.bas.) Tutto è cominciato a Bruxelles, a margine di un convegno. Il ministro dello Sviluppo economico, Flavio Zanonato, tocca il tema dello shale gas, il gas non convenzionale che si ricava da rocce argillose, e lega il ragionamento all'autonomia nazionale in campo energetico: «Per quanto riguarda lo shale gas - spiega il ministro - il governo prevede di dare il permesso all'estrazione di questo gas in Italia», riferiscono le agenzie di stampa. In tal senso il governo ha «ridotto e meglio definito le aree dove si possono fare le estrazioni». Zanonato ha spiegato che «lo shale gas è un metano che costa meno di un terzo del metano che abbiamo in Europa. Abbiamo bisogno dei rigassificatori, perché se vogliamo comprare il metano che costa di meno e avere industrie performanti dobbiamo avere la possibilità di importare dagli Stati Uniti». Poche parole per scatenare l'equivoco. Era solo il 10 ottobre quando il ministro diceva alla commissione Territorio e ambiente del Senato che lo shale gas «non si può estrarre, punto, quindi non lo consentiamo». Un improvviso cambio di posizione? Assolutamente no. Poche ore dopo le dichiarazioni di Bruxelles interviene il ministero dello Sviluppo precisando che, come stabilito dalla Strategia energetica nazionale e come affermato dal ministro in Parlamento, il suo sfruttamento non è mai stato preso in considerazione e che il ministro ha chiarito che è necessario rilanciare la produzione nazionale di oil&gas tradizionale. Fine del tam tam.© RIPRODUZIONE RISERVATADocument CORDES0020131106e9b60007p
corriereconomiaPortafoglio I calcoli dell'Università Bocconi. L'elenco dal tandem Terna-Snam a Poste. Ipotesi Sace-Generali; Privatizzazioni Vale 37 miliardi la nuova manovra di Saccomanni; È quanto potrebbe incassare lo Stato se vendesse il 40% delle sue quote nelle grandi aziende Ma finora è stato un flop: in 20 anni proventi per 127 miliardi su un debito cresciuto di 1.139ALESSANDRA PUATO   1,079 words4 November 2013Corriere della SeraCORDES5Italian(c) CORRIERE DELLA SERA   V endere i gioielli di casa per pagare i debiti? Per lo Stato non è stata finora una soluzione. Negli ultimi 20 anni il debito pubblico è aumentato di 1.139 miliardi e l'incasso da privatizzazioni è stato solo di circa 127 miliardi (173,4 miliardi di dollari, senza l'inflazione): una goccia nel mare, dicono i dati del Privatization Barometer e dell'Istituto Bruno Leoni (Ibl). Il boom di privatizzazioni in Italia fu nel '99, l'anno di Autostrade e della prima tranche dell'Enel: circa 19 miliardi (vedi grafico). Il picco negativo è stato nel 2009 con soli 12 milioni (Malpensa Logistica) e negli ultimi tre anni si è andati al lumicino: 2,9 miliardi nel 2010, solo 381 milioni nel 2011 (Sea), 3,7 miliardi l'anno scorso (ennesima tranche Eni, poi Terna e Snam). Se ora lo Stato vendesse i suoi tesori industriali (quel che gli resta), incasserebbe fra i 18 e i 74 miliardi (a seconda che ne ceda il 20% o l'80%), in media 37 (se vende il 40%), ha calcolato l'Università Bocconi per il Corriere Economia (équipe di Stefano Caselli, vedi tabella). Ma ne vale la pena?Valgono quasi 100 miliardi (92,490), nel calcolo della Bocconi su basi finanziarie, le partecipazioni di Stato (attraverso il Tesoro o la Cassa depositi e prestiti) nelle grandi aziende vendibili. È un ventesimo di un debito pubblico che sfiora i 2 mila miliardi. Su questo, è vero, lo Stato ridurrebbe gli interessi passivi, ma l'incasso sarebbe comunque in più anni. Alcune fonti indicano in soli 10 miliardi i proventi possibili nei prossimi due-tre anni. «Se si privatizza lo si faccia per aprire alla concorrenza - dice Carlo Stagnaro di Ibl -. Per grandi aziende come l'Eni è opportuno rinunciare a vendere tutto a un solo acquirente, meglio sei compratori al 5% ciascuno». «Il principio dev'essere quello dei costi-benefici - avverte l'economista Bernardo Bortolotti, fondatore del Barometro Privatizzazioni -. Se il flusso di dividendi che lo Stato riceve è maggiore del costo del debito, meglio tenersi l'azienda». Il punto è: cosa cedere e per incassare quanto?Le 11 in listaSecondo fonti attendibili, un percorso possibile è vendere un po' di Eni ed Enel; la Fincantieri, quotabile in Borsa; Poste Vita; Snam e Terna, ma in tandem dentro un veicolo della Cdp. Infine Sace, magari in sinergia con Generali (sempre via Cdp: è un'ipotesi, ma ancora poco definita). Accantonata (per ora) la Rai: strada lunga e politicamente complicata. Il decreto che rende permanente il Comitato per le privatizzazioni è stato varato la scorsa settimana. E, stabilità di governo permettendo, dovrebbe essere presentato entro l'anno il piano di privatizzazioni del ministro Fabrizio Saccomanni che questa settimana è atteso in missione nella City.Ma l'elenco delle aziende cedibili è top secret e le stime le più varie. A titolo d'esercizio, ecco una lista (municipalizzate escluse), compilata con la Bocconi. Per le quotate, si è usato il criterio della capitalizzazione di Borsa; per le altre, quello finanziario dei multipli sul margine (5 volte l'Ebitda). Sono 11 le grandi aziende in teoria privatizzabili: le già quotate Eni, Terna, Snam, Finmeccanica, Enel; e poi Fincantieri, Poste, Fs, Sace, Simest, la Rai. Se lo Stato vendesse l'80% del paniere, incasserebbe 74 miliardi. Ma è la strada meno percorribile, visto che ci sono aziende strategiche come Finmeccanica.L'agenda possibileL'azienda di Stato più valutata è Fs, 36 miliardi, ma il calcolo è fatto sull'immenso patrimonio, anziché sul margine lordo (altrimenti sarebbero solo 522 milioni). Cioè, è un'industria da spezzatino: scorporarne l'Alta Velocità avrebbe un senso, metterla in Borsa tutta no. Segue l'Eni con un valore di portafoglio per lo Stato stimato in 20 miliardi, quindi le Poste con 12, l'Enel con 9,4, Sace con 3,99, Snam con 3,8, infine Terna (2,1), Fincantieri (1,1), Finmeccanica (973 milioni). Ecco una possibile agenda, secondo fonti qualificate.Eni, Enel e Finmeccanica. Sono tre aziende strategiche in cui il Tesoro, sommato a Cdp, ha il 30%. Se scende, si espone al rischio di Opa (offerta pubblica d'acquisto), cioè perde il controllo. Due soluzioni: a) si cambia la legge sull'Opa, abbassando la soglia; b) lo Stato scende al 20-25% e si prende il rischio di avere un socio scomodo. Per l'Eni, poi (a meno che non se ne venda solo il 4% del Tesoro), la gran parte dell'incasso andrebbe alla Cdp, che ne ha il 25,7%. Per Finmeccanica la valutazione è bassa (973 milioni per il 30%), e non si ritiene opportuno che l'azienda della Difesa passi agli stranieri. L'azionista Tesoro potrebbe quindi procedere come sta facendo, cioè con le dismissioni interne (Ansaldo Energia, Sts, Breda). Usando la Cdp come azionista finanziario per attrarre soci industriali.Terna e Snam. Sono le due società delle reti: elettricità e gasdotti. Sono ritenute privatizzabili, ma in tandem. Un'ipotesi sul tavoloè onferire il 30% di ciascuna a una nuova società (o a Cdp Reti, che ha già la Metroweb della banda larga). Che poi sarebbe quotata, oppure venduta, ma per una quota di minoranza.Fincantieri. Per la controllata di Finmeccanica si parla da tempo di Borsa, l'ipotesi è ritenuta fattibile (profitti 2012 da 9 a 15 milioni).Poste Italiane. È al 100% dello Stato, ma diversamente da Fs può essere privatizzata in toto o a pezzi. È ben vista dal mercato la quotazione di Poste Vita, terzo polo assicurativo dopo Generali e Unipol.Sace. Per la società di assicurazioni della Cdp, infine, non è escluso, secondo fonti attendibili, un accordo sinergico con Generali, nel cui capitale Cdp è già presente (tramite Fsi). Proprio Cdp potrebbe essere poi lo strumento per il riordino delle partecipazioni di Stato, non come una nuova Iri ma come leva di politica industriale. I proventi da privatizzazioni di aziende della Cassa (come Sace) possono essere utilizzati per finanziare aziende ed enti locali. Oltre che per portare dividendi straordinari al Tesoro.RIPRODUZIONE RISERVATAQuanto valgono le partecipazioniLa forbice debito-cessioniDocument CORDES0020131104e9b400070
FABRIANOI TRE STUDENTI con la migliore votazione complessiva che conseguiranno la prossima primaver...85 words1 November 2013Il Resto del CarlinoRESCARC-AN14ItalianCopyright 2013 MONRIF NET S.R.L. Tutti diritti riservati-Credits   I TRE STUDENTI con la migliore votazione complessiva che conseguiranno la prossima primavera il diploma di terza media riceveranno a settembre il premio Città di Fabriano' riservato appunto agli alunni più meritevoli. Grazie allo sponsor Ina-Assitalia, ciascuno dei tre allievi avrà 500 euro. Il riconoscimento, ideato dal presidente del consiglio comunale Giuseppe Pariano (foto), vede in lizza tutti i 300 alunni delle attuali terze medie senza vincoli di reddito familiare.Document RESCAR0020131101e9b10003f
EconomiaPiazzetta Cuccia Balzo dei profitti:+57%. Il 3% di Generali anche ad alleati per la crescita; Mediobanca aggiorna il patto Più leggero e con meno vincoliSergio Bocconi   785 words29 October 2013Corriere della SeraCORDESNAZIONALE33Italian(c) CORRIERE DELLA SERA   Nagel: l'italianità di Telecom è una favola, usciamo entro giugno Patrimonio Piazzetta Cuccia si presenterà agli stress test europei con un patrimonio «più che adeguato»Mediobanca va avanti sul piano strategico e chiude il primo trimestre con l'utile in crescita del 57% a 171 milioni grazie soprattutto alle cessioni di partecipazioni: sono state ridotte le quote in Telco-Telecom, Rcs Mediagroup e Gemina. I dati sono stati approvati ieri dal consiglio e comunicati dall'amministratore delegato Alberto Nagel in apertura dell'assemblea sui conti. E i grandi soci di Piazzetta Cuccia stanno riflettendo su un aggiornamento del patto di sindacato, il cui perimetro vincolato è sceso dal 42% al 30,05% e che è stato automaticamente rinnovato per due anni dopo che, il 30 settembre, si è chiusa la finestra per le disdette.Circa un terzo (59 milioni) degli utili trimestrali dell'istituto proviene dall'operazione in Telco, la holding che controlla il 22% di Telecom, dove Piazzetta Cuccia ha diminuito la partecipazione dall'11,62% al 7,3%. Interpellato in assemblea sulla vicenda Nagel ha detto che «Telefonica rappresenta una buona opportunità. Questa storia dell'italianità è una fesseria, una favola che ci vogliamo continuare a dire, probabilmente per coprire qualche inefficienza nostrana». Il banchiere, che ha citato Ras-Allianz, Bnl-Bnp Paribas, Nuovo Pignone-Ge, tutte acquisizioni dall'estero considerate di «successo», ha quindi aggiunto: «Non dobbiamo alzare barriere. L'Italia non ha alternative se non attrarre capitali esteri e portare aziende italiane all'estero». Nelle «telecomunicazioni si va verso consolidamento europeo ed è giusto che Telecom possa parteciparvi senza steccati». Mediobanca però conferma la posizione sul dossier: l'aumento di capitale della compagnia telefonica «è materia del consiglio», ha sottolineato Nagel, «noi siamo investitori di breve termine. L'obiettivo è uscire entro giugno, quindi entro la fine dell'esercizio in corso di Piazzetta Cuccia.Nel corso dell'assemblea, che ha approvato i conti chiusi al 30 giugno con un rosso di 180 milioni dopo svalutazioni per oltre 400, ha anche reintegrato in consiglio Marco Tronchetti Provera (dopo la condanna in primo grado nell'ambito della vicenda Kroll) e ha nominato nel board Giorgio Guazzaloca su indicazione di CariBologna, Nagel sul patto ha definito «positivo» la riduzione della quota vincolata «perché sono cresciuti la liquidità del titolo e il suo peso sugli indici». Si è poi soffermato su Vincent Bolloré: «Non c'è alcuna frizione. Anzi esprimo una nota di stima per il gruppo Bolloré che è stato nel nostro capitale a lungo e ci ha supportato in situazioni complicate, anche nelle partecipate. Mi auguro resti a lungo nostro azionista». Sull'accordo parasociale sarebbero in corso riflessioni per un aggiornamento da parte dei grandi soci, con il contributo del presidente dell'istituto Renato Pagliaro. Al momento è tutto in fase embrionale e ieri la presidenza del patto ha precisato che «non ci sono novità rispetto a quanto comunicato in data 30 settembre, su rinnovo, tipologia e composizione dell'accordo». Le novità potrebbero concretizzarsi verosimilmente in vista del rinnovo del consiglio previsto l'anno prossimo ed è possibile riguardino una semplificazione della struttura e un alleggerimento dei vincoli di blocco dei titoli. Si è parlato anche dell'ipotesi di passare a un patto di consultazione anche se, come ha segnalato ieri Tarak Ben Ammar, consigliere vicino a Bolloré, «bisognerà vedere anche le nuove regole sull'Opa» (ha poi anche sulla Rai: «Non la prendo, la mia è stata una battuta, ovviamente»). L'orientamento è comunque verso un accordo più leggero, non solo sotto il profilo della quota interessata.Nagel ha inoltre smentito ipotesi di fusione con Unicredit: «Non è nelle nostre prospettive, non è nel nostro piano né in quello di Unicredit»: i due gruppi si stanno posizionando su attività diverse. E su Generali ha detto che «per vendere il 3%», nel corso dell'orizzonte di piano e passare così dall'attuale 13,2% al 10%, Piazzetta Cuccia pensa non solo a «una cessione sul mercato», ma anche a soggetti che possano aiutare la crescita» del Leone. Quanto alla «difesa» dela prima compagnia italiana, Nagel non ha dubbi: «È possibile solo con una gestione performante e con la crescita, cosa che il management e il consiglio stanno facendo in modo egregio». Infine il banchiere ha sottolineato che Mediobanca, il cui core tier 1 è al 12%, si presenterà agli stress test della Bce con «un patrimonio più che adeguato». E ha confermato che la prossima tappa per la crescita all'estero è il Messico. La Cina «verrà dopo».Sergio Bocconi© RIPRODUZIONE RISERVATADocument CORDES0020131029e9at0002s
EconomiaLe occasioni della settimanaL. Ad.   278 words25 October 2013Corriere della SeraCORDESNAZIONALE47Italian(c) CORRIERE DELLA SERA   EY800 nuovi ingressiEY - consulenza e revisione - inserirà 800 persone in Italia entro giugno, e per permettere ai giovani studenti universitari (corsi di laurea in economia, ingegneria e giurisprudenza) di conoscere meglio la società aprirà le porte dei suoi uffici di Milano, Roma, Barcellona, Madrid e Lisbona. Per partecipare all'EY Open Door è necessario inviare il proprio cv a EY_open_door@it.ey.com.Europ Assistance30 specialistiEurop Assistance inserirà a Milano entro l'anno 30 specialisti per la gestione dell'assistenza stradale e medica in Italia e all'estero e per attività di customer care fornendo informazioni e consulenze in ambito automobilistico, assicurativo e turistico. Il contratto è a tempo determinato e part-time. Indispensabile conoscere inglese, francese o tedesco, meglio se abbinato a spagnolo, russo, giapponese o cinese.Articolo 150 commercialiL'agenzia per il lavoro Articolo 1 ha aperte le ricerche per inserire 50 sales professional in un gruppo assicurativo. A tal fine organizza 2 giornate di selezione: il 5 novembre a Milano e il 7 novembre a Roma. La ricerca è per posizioni su tutto il territorio. I candidati sono diplomati e laureati meglio se con precedenti esperienze nella vendita. Indispensabile avere una buona capacità di relazione.Servizio civile15.466 volontariSono appena usciti i nuovi bandi del dipartimento della Gioventù, delle regioni e delle provincie per selezionare 15.466 volontari da impiegare in progetti di servizio civile in Italia e all'estero. E' richiesto un impegno da 30 a 36 ore alla settimana con un compenso di 433.80 euro al mese. Scadenza 4 novembre.L. Ad.© RIPRODUZIONE RISERVATADocument CORDES0020131025e9ap0008k
BORSA E BREVIGENERALI/2 Bsi resta nel gruppo. Il Leone, dopo aver ceduto le attività messic...60 words24 October 2013Il Resto del CarlinoRESCARC-NAZ27ItalianCopyright 2013 MONRIF NET S.R.L. Tutti diritti riservati-Credits   GENERALI/2 Bsi resta nel gruppo. Il Leone, dopo aver ceduto le attività messicane, gli asset riassicurativi negli Usa, l'israeliana Migdal e il 12% di Banca Generali, per gli analisti non venderà più Bsi-Banca della Svizzera Italiana per divergenze sul prezzo.Document RESCAR0020131024e9ao00044Search Summary Text   DateIn the last 6 months   SourceRepublica Or Corriere della Sera (Italian Language) Or Il Resto del Carlino (Italian Language) Or Il Sole 24 Ore Digital Replica Edition of Print Edition (Italian Language)   AuthorAll Authors   CompanyAssicurazioni Generali SpA   SubjectAll Subjects   IndustryAll Industries   RegionAll Regions   LanguageAll Languages   Results Found103   Timestamp15 April 2014 4:34 PM   Page 145 of 145     © 2014 Factiva, Inc.  All rights reserved.  Page 1     © 2014 Factiva, Inc.  All rights reserved.