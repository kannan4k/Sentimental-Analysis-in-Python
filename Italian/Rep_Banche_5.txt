 (segue dalla prima pagina)DAL NOSTRO INVIATO MAURIZIO BOLOGNI   550 words5 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Nel giorno di un nuovo tonfo in Borsa per il Monte dei Paschi (-4,8%), tornano i malumori all'interno della Fondazione, mentre i vertici dell'istituto di credito senese parlano della ricerca di nuovi soci.«Se la Banca ricapitalizza adesso, per la Fondazione Mps l'operazione si trasforma in un bagno di sangue. Devono aspettare. La Banca deve dare il tempo a noi della Fondazione Mps di vendere l'1,4% delle azioni e magari anche di più, sì anche fino al 10% se necessario. Per questo la dichiarazione di Profumo non è piaciuta». Parole di un membro della Fondazione Mps che, a differenza di un altro consigliere, Paolo Mazzini, democratico in rotta col candidato sindaco del Pd Franco Ceccuzzi, non vuole comparire. Il mal di pancia in Fondazione Mps è virale e diffuso, per l'uscita di Alessandro Profumo che ha espresso l'ansia di trovare un socio per Banca Mps, «non importa di che nazionalità - ha detto il numero uno di Rocca Salimbeni - purché abbia voglia di investire».La Consob presenterà oggi al Parlamento una relazione che ricostruisce tutta l'azione di controllo che l'organo di vigilanza ha svolto su Banca Monte dei Paschi dal 2007 ad oggi, un lavoro simile a quello preparato da Bankitalia alla vigilia dell'intervento del ministro Vittorio Grilli alle commissioni finanza di Camera e Senato riunite in seduta congiunta. Ma intanto sul tema scottante del socio per la Banca senese è tornato ieri l'amministratore delegato Fabrizio Viola.«Auspichiamo che si creino in tempi brevi le condizioni per un interesse da parte di soci finanziari stabili e di qualità per la banca, perché ricapitalizzare è un passaggio importante per assicurare il pieno conseguimento del piano industriale e il pieno rimborso dei Monti bond», ha ripetuto il capo azienda Mps. «Ma in questo momento nuovi soci non ce n'è pronti ad investire».Viola ha anche ricordato che «ad ottobre l'assemblea dei soci della banca ha deliberato una delega al Cda per un aumento di capitale di un miliardo con rinuncia a diritto d'opzione, che presuppone che questo aumento sia presumibilmente sottoscritto da azionisti oggi non presenti nel capitale». In quella circostanza la Fondazione aveva espresso l'auspicio che l'azione di ricapitalizzazione, che costringerebbe l'ente a diluirsi ancora, fosse utilizzata dalla Banca come estrema ratio, in futuro, auspicio che il deputato Mazzini interpreta come un mandato. «Sbaglia - dice un altro membro della Fondazione - ma esprime il sentimento diffuso dentro l'Ente di evitare una sovrapposizione della ricapitalizzazione con la vendita di azioni da parte nostra. Prima di ricapitalizzare la Banca dovrebbe tornare a fare reddito e aspettare che il titolo risalga».A tal proposito - secondo quanto Viola ha detto a Radio 24 - il deprezzamento di Mps in Borsa «è sintomo del fatto che ancora il mercato non crede a quello che potrà essere il miglioramento dei fondamentali implicito nel piano industriale che stiamo attuando. E' indubbio che le vicende di questi giorni hanno avuto un effetto sull'andamento del titolo. Non poteva che essere così. Quello che posso dire- ha concluso-è che dal punto di vista gestionale la banca sta continuando a operare assolutamente in modo regolare».Â© RIPRODUZIONE RISERVATA â–  11Document LAREP00020130205e9250000z
Così la Fondazione si strangolò con l'ultimo prestito capestro E per Mps 740 milioni di perdite; Il documento; Ecco il contratto con JP Morgan per l'aumento di capitaleCARLO BONINI WALTER GALBIATI   806 words5 February 2013La RepubblicaLAREPItalianGruppo Editoriale L´Espresso Spa   MILANO - Il contratto di 126 pagine siglato con Jp Morgan nel 2011 per l'erogazione di un prestito di 600 milioni di euro con cui sostenere un aumento di capitale da 2,1 miliardi, documenta comeea che prezzo la Fondazione Mps decise, contro ogni logica di equilibrio finanziario, di consegnarsi all'abisso di un debito insostenibile. Quello che l'avrebbe costretta, lo scorso anno, a vendere quanto di vendibile aveva in portafoglio.A fare cassa, cedendo partecipazioni minori per oltre 200 milioni di euro e il 12,5% di azioni Montepaschi per circa 600 milioni, riducendo così dal 49,1% al 34,9 la propria quota nel gruppo di Rocca Salimbeni. Il 2011, dunque, e il nuovo prestito di Jp Morgan. In quel momento, dopo l'aumento di capitale del 2008 (5 miliardi necessari all'acquisizione di Antonveneta) e la sottoscrizione del prestito ibrido F. r. e. s. h. (1 miliardo), la Fondazione, di fronte a un nuovo aumento di capitale, avrebbe una sola strada da percorrere: diluire la propria quota in Mps, come del resto le consigliano in quel frangente i suoi due advisor, Credit Suisse e Banca Rotschild. Non fosse altro perché, in quel momento, tutti gli indicatori - dal valore del titolo in caduta libera, alle perdite sanguinose sui derivati, di cui la banca è imbottita- consigliano di non investire liquidità in nuove azioni per altro in sicura perdita. Al contrario, la Fondazione decide di stringersi al collo il cappio che le porge Jp Morgan e il consorzio di 10 banche pronte a erogare un prestito di 600 milioni di euro con ritorni importanti, vista la disperazione di Rocca Salimbeni. Parliamo - come si legge nelle 126 pagine del contratto di "loan"- di Barclays (che finanzia 50 milioni), Bnp Paribas (60 milioni), Credit Agricole (50 milioni), Deutsche Bank (60 milioni), Goldman Sachs (30 milioni), Intesa san Paolo (60 milioni), Jp Morgan (60 milioni), Mediobanca (60 milioni), Natixis (60 milioni), Royal Bank of Scotland (50 milioni), Unicredit (60 milioni).Gli interessi vengono fissati a un tasso annuo composto dall'Euribor a 6 mesi maggiorato di un 3%, che può salire al 4 in ragione delle variazioni del rating delle obbligazioni a lungo termine della Banca. Mentre il piano di ammortamento prevede una restituzione dei 600 milioni in sei tranches annue, dal 30 giugno 2012 (200 milioni) al 30 giugno 2017 (100 milioni), con step intermedi da 50 milioni di euro (giugno 2013 e 2014) e 100 milioni (giugno 2015, 2016). Ma, quel che conta è che quel secondo loan con Jp Morgan fa salire l'indebitamento della Fondazione sopra il miliardo di euro, con tutti i titoli Mps consegnati a garanzia. Perché ai nuovi 600 milioni vanno aggiunti i 490 che, tre anni prima, in occasione del F. r. e. s. h., la Fondazione ha contratto con Credit Suisse e Mediobanca, che di quel "convertendo ibrido" si erano fatti canale.Il contratto viene dunque siglato nel 2011, il finanziamento erogato, ma, come prevedibile, nel 2012 la Fondazione comprende di non poterne onorare né i costi né la scadenze. E dunque procede a quella dolorosa ristrutturazione del debito che le consente, dopo la restituzione immediata di 600 milioni di euro realizzati da dismissioni di partecipazioni e vendite di azioni, di abbattere l'indebitamento da 1 miliardo di euro a 350 milioni nei confronti di Jp Morgan. Con un nuovo tasso di interesse, fissato questa volta nell'Euribor a sei mesi maggiorato di 425 punti base, per un costo cioè superiore a quello dei "Tremonti bond". Al punto che, una settimana fa, la Fondazione ha annunciato di essere pronta a cedere un altro 10% di Montepaschi proprio per rimborsare la parte d'indebitamento che ancora la vede esposta nei confronti del pool d'istituti di cui è capofila JpMorgan.Domani, intanto, al consiglio di amministrazione del Monte si discuterà dei bilanci della banca, successivi all'acquisto di Antonveneta.E il rischio è che debbano essere riaperti, con le conseguenze legali del caso. In particolare, l'attenzione si concentrerà su quello del 2009, quando per abbellire i propri conti, l'istituto senese stipulò i contratti "Alexandria", "Santorini" e "Nota Italia". I vertici della banca dovranno aggiungere una perdita lorda di circa 740 milioni. A indicare come dovrà essere contabilizzato «il buco» saranno i revisori della PriceWaterhouse, mentre l'eventuale qualificazione del reato spetterà alla Procura. Potrebbe non essere necessario, invece, mettere mano ai conti 2010 e 2011. Quanto al 2012, invece, è probabile che Alessandro Profumo e Fabrizio Viola vogliano approfittare del momento favorevole alle pulizie per scaricare tutte le magagne presenti nei conti, secondo la migliore tradizione dei grandi ristrutturatori d'aziende. © RIPRODUZIONE RISERVATADocument LAREP00020130205e9250000x
Mussari prende tempo con i Pm faro sui conti allo Ior Rizzo conferma le accuse; Gli interrogatoriFRANCESCO VIVIANO   683 words5 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Nella banca del Vaticano, lo Ior, ci sarebbero quattro conti "scottanti" sui quali sarebbero stati depositati centinaia di milioni di euro poco prima e subito dopo l'acquisizione di Antonveneta da parte del Montepaschi di Siena al centro dell'inchiesta della Procura di Siena. Gli investigatori sospettano che due di quei conti dello Ior di cui Repubblica aveva scritto nei giorni scorsi, sarebbero intestati all'ex presidente dell'istituto senese e dell'Abi, Giuseppe Mussari e Gianluca Baldassarri, ex capo dell'area finanza di Montepaschi, entrambi indagati dalla Procura di Siena. E su questi conti dello Ior (uno apertoi 27 ottobre del 2008 il secondo nel novembre dello stesso anno) è stata avviata una nuova inchiesta della Procura di Roma che ha convocato per oggi il giornalista di Report, Paolo Mondani, autore di una serie d'inchieste sulla banca. A Mussari ieri i Pm di Siena, avrebbero forse anche chiesto se effettivamente ha un conto presso lo Ior. Ma non è stato possibile perché, arrivato in Procura poco prima delle 15, il banchiere ha chiesto ed ottenuto il rinvio dell'interrogatorio per l'assenza di uno dei suoi due difensori, Tullio Padovani, che era impegnato in Cassazione.«Il mio assistito - ha dichiarato l'avvocato Pisillo - aveva intenzione di rispondere alle domande dei magistrati e ha chiesto ai Pm di fissare un'altra data dell'interrogatorio fin da giovedì prossimo». Ha invece risposto alle domande degli ufficiali del Nucleo Valutario della Guardia di Finanza di Roma, l'ex funzionario della banca d'affari Dresdner, Antonio Rizzo convocato ieri mattina nella caserma della Gdf romana. «Ho confermato quello che avevo dichiarato nel 2008 ai pubblici ministeri di Milano - ha detto Rizzo raggiunto telefonicamente subito dopo l'interrogatorio - e non ho consegnato nessuna registrazione perché l'avevo consegnata, sempre nel 2008, ai magistrati di Milano».Rizzo ieri ha infatti confermato alla Gdf di avere partecipato ad una cena (registrando la conversazione ndr) con un funzionario della Dresdner, Michele Cortese - che sarà sentito nei prossimi giorni - nella quale quest'ultimo affermava che «Baldassarri e Pompeo Pontone (capo area finanza e responsabile dell'ufficio di Londra Mps, ndr) avevano percepito una commissione indebita dell'operazione per il tramite di Lutifin. Mi disse che i due erano conosciuti come la banda del 5% perché su ogni operazione prendevano una percentuale».Al telefono dopo l'interrogatorio Antonio Rizzo ha aggiunto dell'altro sostenendo di non avere "accusato" Baldassarri e Pontone ma di avere riferito ai finanzieri quello che nell'ambiente si diceva di loroe cioè che «erano chiamati i due del 5 per cento e che per alcuni vertici di Mps c'erano dei pagamenti riservati». Rizzo riferisce anche di avere sentito parlare di un conto estero di Baldassari dove sarebbero stati versati circa 20 milioni di euro «e lì troverete delle sorprese». Quali non lo ha voluto precisare. Aggiunge che Baldassarri non ha mai chiesto nulla direttamente e che alla Procura di Milano ed ieri alla Gdf di Roma ha riferito quello che si diceva rispetto alle "stranezze" riscontrate alla Dresdner nella cessione del derivato "Alexandria" comprata da Montepaschi per 400 milioni di euro e dell'altro derivato tossico trattato dalla Deutsche Bank per un miliardo e mezzo di euro e poi ceduti da Montepaschi alla banca giapponese Nomura.Un'operazione che avrebbe poi provocato un grosso buco in Montepaschi e che ha portato alle dimissioni di Mussari dall'Abi. L'inchiesta di Siena, incrociata con quella della Procura romana sui conti ai vertici di Mps nelle Ior, è dunque in piena evoluzione. Domani sarà interrogato Antonio Vigni, direttore generale di Mps, anche lui indagato, mentre è "irraggiungibile" il principale protagonista dell'inchiesta, Gianluca Baldassari, ex capo area finanza che partecipòa quella conference call insieme a Mussari con i vertici di Nomura per il derivato "Alexandria" il cui accordo, tenuto segreto, fu ritrovato il 10 ottobre dello scorso anno nella cassaforte di Vigni e poi inviato alla Procura ed alla Banca d'Italia. © RIPRODUZIONE RISERVATADocument LAREP00020130205e9250000w
Montepaschi giù in Borsa, meno 5% Viola: non ci sono nuovi soci alla porta; L'inchiesta; Malumori nella Fondazione. Relazione della Consob al ParlamentoDAL NOSTRO INVIATO MAURIZIO BOLOGNI   566 words5 February 2013La RepubblicaLAREPItalianGruppo Editoriale L´Espresso Spa   SIENA - Nel giorno di un nuovo tonfo in Borsa per il Monte dei Paschi (-4,8%), tornano i malumori all'interno della Fondazione, mentre i vertici dell'istituto di credito senese parlano della ricerca di nuovi soci.«Se la Banca ricapitalizza adesso, per la Fondazione Mps l'operazione si trasforma in un bagno di sangue. Devono aspettare. La Banca deve dare il tempo a noi della Fondazione Mps di vendere l'1,4% delle azioni e magari anche di più, sì anche fino al 10% se necessario. Per questo la dichiarazione di Profumo non è piaciuta». Parole di un membro della Fondazione Mps che, a differenza di un altro consigliere, Paolo Mazzini, democratico in rotta col candidato sindaco del Pd Franco Ceccuzzi, non vuole comparire. Il mal di pancia in Fondazione Mps è virale e diffuso, per l'uscita di Alessandro Profumo che ha espresso l'ansia di trovare un socio per Banca Mps, «non importa di che nazionalità - ha detto il numero uno di Rocca Salimbeni - purché abbia voglia di investire».La Consob presenterà oggi al Parlamento una relazione che ricostruisce tutta l'azione di controllo che l'organo di vigilanza ha svolto su Banca Monte dei Paschi dal 2007 ad oggi, un lavoro simile a quello preparato da Bankitalia alla vigilia dell'intervento del ministro Vittorio Grilli alle commissioni finanza di Camera e Senato riunite in seduta congiunta. Ma intanto sul tema scottante del socio per la Banca senese è tornato ieri l'amministratore delegato Fabrizio Viola.«Auspichiamo che si creino in tempi brevi le condizioni per un interesse da parte di soci finanziari stabili e di qualità per la banca, perché ricapitalizzare è un passaggio importante per assicurare il pieno conseguimento del piano industriale e il pieno rimborso dei Monti bond», ha ripetuto il capo azienda Mps. «Ma in questo momento nuovi soci non ce n'è pronti ad investire».Viola ha anche ricordato che «ad ottobre l'assemblea dei soci della banca ha deliberato una delega al Cda per un aumento di capitale di un miliardo con rinuncia a diritto d'opzione, che presuppone che questo aumento sia presumibilmente sottoscritto da azionisti oggi non presenti nel capitale». In quella circostanza la Fondazione aveva espresso l'auspicio che l'azione di ricapitalizzazione, che costringerebbe l'ente a diluirsi ancora, fosse utilizzata dalla Banca come estrema ratio, in futuro, auspicio che il deputato Mazzini interpreta come un mandato. «Sbaglia - dice un altro membro della Fondazione - ma esprime il sentimento diffuso dentro l'Ente di evitare una sovrapposizione della ricapitalizzazione con la vendita di azioni da parte nostra. Prima di ricapitalizzare la Banca dovrebbe tornare a fare reddito e aspettare che il titolo risalga».A tal proposito - secondo quanto Viola ha detto a Radio 24 - il deprezzamento di Mps in Borsa «è sintomo del fatto che ancora il mercato non crede a quello che potrà essere il miglioramento dei fondamentali implicito nel piano industriale che stiamo attuando. E' indubbio che le vicende di questi giorni hanno avuto un effetto sull'andamento del titolo. Non poteva che essere così. Quello che posso dire- ha concluso-è che dal punto di vista gestionale la banca sta continuando a operare assolutamente in modo regolare».Â© RIPRODUZIONE RISERVATA â–  11Document LAREP00020130205e9250000v
"Silvio ha perso ogni credibilità ma chi non vota per noi favorisce lui"; L'intervista; Franceschini: Pd trascinato nel caso Mps per propagandaGIOVANNA CASADIO   586 words5 February 2013La RepubblicaLAREPItalianGruppo Editoriale L´Espresso Spa   ROMA - Franceschini, dopo la restituzione dell'Imu, ora è la volta del condono tombale. Berlusconi lancia proposte appetitose per l'elettorato e che mandano in tilt i mercati? «È un copione che abbiamo già visto 6 volte in vent'anni, sempre uguale. Diciamo che normalmente un uomo politico ha un confine rispetto alle cose che può dire.Pensa alla propria credibilità, alla faccia. Berlusconi ha superato ogni limite. Avendo perso faccia e credibilità dappertutto, sente di potere dire e fare qualsiasi cosa, dalla restituzione dell'Imu al condono tombale. Non ha più confini». Però interpreta il malcontento degli elettori? «Non ha nessuna possibilità di conquistare elettori nuovi.E quindi cerca solo di riprendersi i suoi elettori che hanno scelto l'astensionismo o Grillo. Anche questo fatto prova il danno culturale e diseducativo di questi anni: in qualsiasi altro paese un elettore che ha votato partito conservatore, e che è deluso, vota progressista e viceversa. Qui da noi, i delusi di Berlusconi votano Grillo, passando da un populismo ad un altro che sembra opposto ma è confinante: Berlusconi fa la battuta su Mussolini e Grillo ammicca a Casa Pound; il Cavaliere fa promesse roboanti e il leader del M5S annuncia mille euro al mese per 3 anni a ogni disoccupato, cioè 35 miliardi che non spiega dove troverà».Pochi crederannoa Berlusconi o non va sottovalutato? «Non va assolutamente sottovalutato. È incapace di governare, ma è abile e spregiudicato nelle campagne elettorali. Eppure a ogni persona di buonsenso dovrebbero venire i brividi soltanto a pensare all'Italia dopo una sua vittoria: lo spread alle stelle, la derisione nel mondo, le ripercussioni in Europa. E un'altra volta, il suo abuso totale di ogni regola...uno scenario fanta-horror, l'Italia una specie di Gotham City».Intanto tutti sparano addosso al Pd? «Lo vedo. Proprio per questo lancio un appello: attenti a non disperdere voti. Non tutti gli italiani sanno come funziona questa legge elettorale: chi prende un voto in piùa livello nazionale, ha il premio di maggioranza alla Camera; e al Senato il premio va, regione per regione, a chi arriva primo. Un elettore moderato, che vota Monti pensando comunque di contrastare Berlusconi o un elettore di sinistra che vota Ingroia, o un elettore arrabbiato che vota Grillo, in realtà togliendo un voto al Pd, aumenta le possibilità del sorpasso del Cavaliere».I mercati sono in fibrillazione, temono l'incertezza delle elezioni italiane. Avete paura di perdere il vostro vantaggio? State sbagliando qualcosa? «Mano a mano che si avvicinano le elezioni, il differenziale tra i due competitori, si assottiglia sempre. Però noi non ci metteremo sul piano delle promesse elettorali roboanti e miracolose. Ma continueremo a dire che la campagna elettorale è per noi il luogo in cui assumere impegni mantenibili non spararle grosse, anche a costo di avere meno visibilità, perché più l'idiozia è grande, più la visibilità è grande».Lo scandalo Monte dei Paschi è un altra componente della sfiducia sull'Italia: quanto sta danneggiando il Pd ? « In campagna elettorale c'è sempre chi usa e strumentalizza tutto. Su Mps se ci sono responsabilità penali e le accerterà la magistratura, se ci sono responsabilità gestionali le accerteranno gli organi societari e di vigilanza. Il Pd è trascinato dentro questa vicenda solo da quelli che sperano così di raccattare qualche voto. Il giorno dopo le elezioni smetteranno anche loro». © RIPRODUZIONE RISERVATADocument LAREP00020130205e9250000j
Mps e promesse di Berlusconi sull'Italia ondata di sfiducia Borsa a picco, risale lo spread; I mercati; Piazza Affari -4,5%. Wall Street Journal e Ft: Silvio fa pauraVITTORIA PULEDDA   598 words5 February 2013La RepubblicaLAREPItalianGruppo Editoriale L´Espresso Spa   MILANO - Scandalo Montepaschi e promesse elettorali di Silvio Berlusconi hanno mandato ko il mercato finanziario italiano: la nuova tempesta politica si è abbattuta su Piazza Affari e sui titoli di Stato, che faticosamente avevano ritrovato nei mesi scorsi un equilibrio. Un percorso virtuoso bruscamente interrotto, con il differenziale di rendimento tra Btp e Bund risalito a 285 punti base, 20 punti in più della precedente chiusura, mentre il listino azionario ha segnato il peggior risultato in Europa con un calo del 4,5%.Bersagliate dalle vendite le banche, considerate fotocopia dell'andamento dello spread e del rischio-Italia: Unicredit ha perso l'8,3% Unicredit, il Banco Popolare il 6,89%, Bpm il 6,55% mentre Mps si è limitata ad un meno 4,83%. Ma la tensione si è diffusa anche sugli altri mercati del Vecchio continente.A partire dalla Spagna (-3,77%) a sua volta alle prese con uno scandalo politico legato ai presunti pagamenti illeciti al partito di maggioranza, il Partito Popular, e allo stesso premier, Mariano Rajoy (che ha definito le accuse "assolutamente false"). Ma anche il resto dell'Europa ha pagato un pedaggio pesante alle turbolenze: Londra, la migliore, ha chiuso in calo dell'1,58%, Francoforte ha lasciato sul terreno il 2,49% mentre Parigi è arretrata del 3,01%. In calo anche l'euro, da 1,37 dollari della vigilia agli 1,35 di ieri. L'epicentro della crisi è stato sicuramente a Milano. Una crisi che ha un protagonista, Silvio Berlusconi e le sue dichiarazioni sulla restituzione dell'Imu e il condono fiscale tombale, insieme allo scandalo del Montepaschi e all'inchiesta penale sul trading di derivati della magistratura di Trani su cinque banche. Ieri le dichiarazioni dell'ex premier sono state stigmatizzate dai commentatori internazionali: il Financial Times nella sua edizione online per spiegare "l'improvviso" crollo di Piazza Affari e la risalita dello spread citava il riemergere di Berlusconi e il fatto che i sondaggi mostrino come «l'ex premier sta restringendo il gap con il centrosinistra» fattore che «ha aumentato i timori sull'esito del voto in Italia». Concetto analogo sottolineato dal sito web del Wall Street Journal, che richiama a sua volte «le indagini giudiziarie sui derivati» (il caso Mps) ma anche il ritorno sulla scena di Berlusconi «che sta guadagnando popolarità nei sondaggi pre-elettorali e che ha promesso di abbassare le tasse, generando molte paure sul fatto che il Paese possa mettere pressione sul bilancio». Promesse che Daragh Maher, analista di Hsbc intervistato dal Wsj, definisce «minacce al programma di austerità» mentre un altro analista, Paul Vigna, in un'intervista sotto forma di video ha sottolineato il «trambusto» in Italia e la possibilità che Berlusconi «possa tornare al potere» quali principali ragioni dell'andamento dei mercati. In sostanza, gli osservatori temono che un'Italia governata nuovamente da Berlusconi possa allentare il rigore nei conti, mettendo a repentaglio quanto ottenuto finora. Immediata la replica di Berlusconi: «La Borsa va giù perché c'è un grosso scandalo» al Montepaschi, che «porta la sfiducia degli operatori internazionali». E sicuramente la vicenda Mps ha un suo peso nel quadro generale, che ieri l'amministratore delegato della banca senese, Fabrizio Viola, ha tentato di arginare dicendo che i cali sono «sintomo del fatto che ancora il mercato non crede a quello che potrà essere il miglioramento dei fondamentali implicito nel piano industriale». Â© RIPRODUZIONE RISERVATA â–  3Document LAREP00020130205e9250000e
(segue dalla prima pagina)FRANCESCO VIVIANO   454 words4 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Da indagato potrà avvalersi della facoltà di non rispondere. Ma se oggi Giuseppe Mussari deciderà di rispondere, il faccia a faccia con i magistrati della Procura di Siena - che lo hanno indagato per l'acquisto Antonveneta e per i "derivati" che hanno messo in crisi il Montepaschi che governava - sarà abbastanza lungo. Cose da spiegare, il manager ne avrà tante. A cominciare appunto dall'acquisto di Antonveneta da Santander, a 9.3 miliardi, nel novembre 2007, quando la banca spagnola aveva pagato pochi mesi prima l'istituto padovano 6.3 miliardi.I magistrati senesi vogliono capire se la plusavalenza di circa 3 miliardi abbia generato tangenti, e dove siano finiti eventualmente i soldi. L'altro argomento riguarda i titoli tossici "Alexandria" e "Santorini".Infine, terzo punto, Mussari dovrà chiarire se ha nascosto informazioni alla Banca d'Italia ed alla Consob che avallarono le due operazioni. Tre vicende che sono il "cuore" dell'inchiesta della Procura di Siena protesa a chiarire le eventuali responsabilità di quanti, insieme a Mussari, hanno provocato un terremoto finanziario sia all'interno della Fondazione che del Monte. Con Mussari sono indagati l'ex direttore generale Antonio Vigni (sarà interrogato mercoledì prossimo), l'ex responsabile dell'area finanza Gianluca Baldassarri, l'ex presidente del collegio sindacale, Tommaso Di Tanno, l'ex presidente del collegio dei revisori Leonardo Pizzichi e l'ex componente del collegio dei revisori Pietro Fabretti. Ma nel mirino dei magistrati sono finiti anche due dirigenti di Montepaschi, Daniele Bigi e Marco Morelli. Il primo fu preposto alla redazione dei documenti contabili del Montepaschi e partecipò insieme all'ex direttore generale Antonio Vigni e Giuseppe Mussari alla "conference call" del 29 luglio 2009 con i vertici di Nomura a Londra: un confronto che riguardava, appunto, l'acquisizione dei derivati "Alexandria" e "Santorini". Bigi è un personaggio chiave dell'indagine e potrebbe riferire eventuali retroscena sulla vicenda. Marco Morelli, all'epoca ex vice direttore generale di Montepaschi, partecipò attivamente all'operazione Antonveneta che era stata avviata dal suo predecessore Daniele Pirondini (poi subito sostituito).Insomma: a cominciare da oggi andrà in scena una vera e propria maratona giudiziaria che chiamerà in causa anche altri testimoni. Tra questi l'ex manager di Rotschild, Alessandro Daffina, che per conto di Montepaschi curò l'acquisto dell'Antonveneta. Per ultimo, non si sa quando, sarà interrogato come indagato un altro personaggio chiave dell'inchiesta, Gianluca Baldassarri, ex responsabile dell'area Finanza della banca senese. E' il dirigente che, insieme al collega Marco Pontone, ha ricevuto accuse tra le più scomode. Secondo il testimone Antonio Rizzo, i due hanno intascato tangenti a percentuale fissa, tanto da essere ribattezzati "i due del 5%".© RIPRODUZIONE RISERVATADocument LAREP00020130204e9240004c
"Sconcertato dalla vicenda Mps le banche si allontanino dalla politica"; L'intervista; Patuelli: Mussari? Anche Bazoli votò per la conferma all'AbiANDREA GRECO   828 words4 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Dal cellulare con Che Guevara sullo schermo di Giuseppe Mussari, al cellulare con suoneria "Fratelli d'Italia" di Antonio Patuelli. Per l'Abi la transizione alla presidenza è di quelle brusche. Il leader dei senesi ha sparso amarezza nell'ambiente, ma la sua avventura è materia per gli inquirenti e gli storici. All'associazione è il turno dei banchieri "piccoli", e del presidente della Cassa di Ravenna. Malgrado sia anche lui avvocato,e abbia anche lui un passato in politica (nei Liberali) non è proprio della stessa pasta dell'ex senese. E alla sua prima intervista esprime «sconcerto» per il caso Mps e promette un'associazione più europea e battagliera, oltre che più distante dai crocicchi della politica. Eredita pesante, la nomina in un momento come questo.«E' una fase delicata, ma non c'è tempo da perdere con i sentimenti. Da un punto di vista politico, siamo in una fase di passaggio, con un governo non in piena operatività ma che e comunque ha delle possibilità. Già questa settimana farò visite di rispetto istituzionale ai vertici di Tesoro, Consob, Antitrust e Corte costituzionale, quindi al vice presidente del Csm. Poi al sottosegretario della presidenza del Consiglio. Sabato a Bergamo ritroveremo il governatore di Bankitalia, al Forex». Qual è l'agenda tematica del suo mandato? «La stileremo insieme ai banchieri del Comitato esecutivo nella riunione del 20 febbraio. Riunione che sarà seguita da un consiglio Abi, già in calendario e che sarà l'occasione per fare una verifica programmatica». Che cosa va aggiornato? «L'Italia non è più al centro del mondo bancario, come pensavano nel '300, e tantomeno della produzione normativa. Il nostro orizzonte non deve essere nazionale e tantomeno nazionalistico. Da Bruxelles e Francoforte vengono le novità». Allude alle normative Basilea 3 e ai test Eba, poco favorevoli agli italiani? «Certo, noi vogliamo un campo operativo totalmente livellato. Per questo auspichiamo al più presto l'Unione bancaria. E' contro gli interessi delle banche italiane operare con un'unica moneta e unica banca centrale, ma subire contraddizioni normative, come sull'assorbimento di capitale dei crediti e sul trattamento fiscale delle perdite».Non crede che queste penalizzazioni siano frutto di un'azione poco efficace dell'Abi? «A migliorare si è sempre in tempo, figuriamoci. Tenga conto che una tra le prossime novità sarà l'apertura di una sede di rappresentanza a Francoforte».Quali sono le priorità del suo mandato? «Le esprimeremo il 20 febbraio».La deducibilità delle perdite su crediti è una priorità? «E' una prioritàe non di oggi, che se concessa sbloccherebbe molto problematiche tra istituti e aziende». Ha detto che le banche vanno liberate dall'influenza della politica. Altra priorità? «Le banche devono essere distinte e distanti dalla politica. Il banchiere deve essere e apparire come è e appare il sacerdote. Questo vale anche per i conflitti di interesse e le pressioni nell'erogare crediti. E' il lavoro più complesso del mondo, va svolto con grande asetticità». Anche le fondazioni bancarie vanno tenute "distinte e distanti" dalla politica? «Di fondazioni ce ne sono 89, e molto diverse tra loro. Se lei allude alla fondazione Mps, le dico che ci vedo un caso, non ne vedo decine».E del caso Mps che cosa pensa? «Il mio giudizio da lettore dei giornali è di sconcerto, sono sconcertato e di conseguenza continueròa leggere con attenzione. Per fortuna ci sono persone che ne sanno più di noi e hanno il compito di accertare e ricostruire i fatti».Sei mesi fa in Abi lo avete confermato per un biennio.«In associazione vi fu collegialità sul suo conto, e non abbiamo mai avuto elementi di sorpresa, tanto che i cinque saggi ne proposero la conferma in modo unanime. Poi, per essere precisi, l'angelo custode non è un essere umano...». L'angelo custode magari no, ma Bazoli qualche perplessità l'aveva espressa.«A giugno, il professor Bazoli mi disse che avrebbe cercato maggiori informazioni sul suo conto. Ma evidentemente non le trovò, tanto che votò anche lui insieme agli altri saggi per la conferma di Mussari».Teme altri cali di immagine per i banchieri dopo il caso Mps? «La vicenda è ormai circoscritta, vedremo gli sviluppi delle indagini, ma mi pare che il focus ci sia già.Le banche hanno un'immagine bivalente: nei territori in cui operano è molto migliore di quella del quadro generale. Sarà cura dell'Abi far sì che l'immagine territoriale prevalga». Il suo passato in politica non è un vincolo oggi? Secondo un quotidiano sarebbe anche in una lista massonica. «Quanto alla politica, da 20 anni ne sono fuori, e per quel che vedo in tivù non ho voglia di rientrarci.Sul resto, dico risolutamente che non sono mai stato massone. Faccio parte per me stesso e le istituzioni: sfido chiunque a provare il contrario». © RIPRODUZIONE RISERVATADocument LAREP00020130204e9240004b
Mussari, un giorno in Procura i pm: ora tutta la verità sul Monte; Ecco i nomi degli indagati: manager, sindaci e revisori dei contiFRANCESCO VIVIANO   470 words4 February 2013La RepubblicaLAREPItalianGruppo Editoriale L´Espresso Spa   SIENA - Da indagato potrà avvalersi della facoltà di non rispondere. Ma se oggi Giuseppe Mussari deciderà di rispondere, il faccia a faccia con i magistrati della Procura di Siena - che lo hanno indagato per l'acquisto Antonveneta e per i "derivati" che hanno messo in crisi il Montepaschi che governava - sarà abbastanza lungo. Cose da spiegare, il manager ne avrà tante. A cominciare appunto dall'acquisto di Antonveneta da Santander, a 9.3 miliardi, nel novembre 2007, quando la banca spagnola aveva pagato pochi mesi prima l'istituto padovano 6.3 miliardi.I magistrati senesi vogliono capire se la plusavalenza di circa 3 miliardi abbia generato tangenti, e dove siano finiti eventualmente i soldi. L'altro argomento riguarda i titoli tossici "Alexandria" e "Santorini".Infine, terzo punto, Mussari dovrà chiarire se ha nascosto informazioni alla Banca d'Italia ed alla Consob che avallarono le due operazioni. Tre vicende che sono il "cuore" dell'inchiesta della Procura di Siena protesa a chiarire le eventuali responsabilità di quanti, insieme a Mussari, hanno provocato un terremoto finanziario sia all'interno della Fondazione che del Monte. Con Mussari sono indagati l'ex direttore generale Antonio Vigni (sarà interrogato mercoledì prossimo), l'ex responsabile dell'area finanza Gianluca Baldassarri, l'ex presidente del collegio sindacale, Tommaso Di Tanno, l'ex presidente del collegio dei revisori Leonardo Pizzichi e l'ex componente del collegio dei revisori Pietro Fabretti. Ma nel mirino dei magistrati sono finiti anche due dirigenti di Montepaschi, Daniele Bigi e Marco Morelli. Il primo fu preposto alla redazione dei documenti contabili del Montepaschi e partecipò insieme all'ex direttore generale Antonio Vigni e Giuseppe Mussari alla "conference call" del 29 luglio 2009 con i vertici di Nomura a Londra: un confronto che riguardava, appunto, l'acquisizione dei derivati "Alexandria" e "Santorini". Bigi è un personaggio chiave dell'indagine e potrebbe riferire eventuali retroscena sulla vicenda. Marco Morelli, all'epoca ex vice direttore generale di Montepaschi, partecipò attivamente all'operazione Antonveneta che era stata avviata dal suo predecessore Daniele Pirondini (poi subito sostituito).Insomma: a cominciare da oggi andrà in scena una vera e propria maratona giudiziaria che chiamerà in causa anche altri testimoni. Tra questi l'ex manager di Rotschild, Alessandro Daffina, che per conto di Montepaschi curò l'acquisto dell'Antonveneta. Per ultimo, non si sa quando, sarà interrogato come indagato un altro personaggio chiave dell'inchiesta, Gianluca Baldassarri, ex responsabile dell'area Finanza della banca senese. E' il dirigente che, insieme al collega Marco Pontone, ha ricevuto accuse tra le più scomode. Secondo il testimone Antonio Rizzo, i due hanno intascato tangenti a percentuale fissa, tanto da essere ribattezzati "i due del 5%".© RIPRODUZIONE RISERVATADocument LAREP00020130204e92400049
Patuelli, nuovo presidente Abi: voglio banche lontane dalla politica; L'intervistaDAL NOSTRO INVIATO ANDREA GRECO   886 words4 February 2013La RepubblicaLAREPItalianGruppo Editoriale L´Espresso Spa   ROMA - Migliorano le condizioni dei due feriti gravi nell'incidente dell'Atr 72 finito fuori pista a Fiumicino. Il pilota, interrogato, ha riferito di una «raffica violentissima di vento», ma infuriano le polemiche sull'Alitalia per le tratte affidate alla compagnia romena Carpatair. Il rapporto è sospeso, ma da più parti si chiede di annullare il contratto. Sull'aereo, il logo di Alitalia è stato occultato con una pellicola bianca.SIENA - Dal cellulare con Che Guevara sullo schermo di Giuseppe Mussari, al cellulare con suoneria "Fratelli d'Italia" di Antonio Patuelli. Per l'Abi la transizione alla presidenza è di quelle brusche. Il leader dei senesi ha sparso amarezza nell'ambiente, ma la sua avventura è materia per gli inquirenti e gli storici. All'associazione è il turno dei banchieri "piccoli", e del presidente della Cassa di Ravenna. Malgrado sia anche lui avvocato,e abbia anche lui un passato in politica (nei Liberali) non è proprio della stessa pasta dell'ex senese. E alla sua prima intervista esprime «sconcerto» per il caso Mps e promette un'associazione più europea e battagliera, oltre che più distante dai crocicchi della politica. Eredita pesante, la nomina in un momento come questo.«E' una fase delicata, ma non c'è tempo da perdere con i sentimenti. Da un punto di vista politico, siamo in una fase di passaggio, con un governo non in piena operatività ma che e comunque ha delle possibilità. Già questa settimana farò visite di rispetto istituzionale ai vertici di Tesoro, Consob, Antitrust e Corte costituzionale, quindi al vice presidente del Csm. Poi al sottosegretario della presidenza del Consiglio. Sabato a Bergamo ritroveremo il governatore di Bankitalia, al Forex». Qual è l'agenda tematica del suo mandato? «La stileremo insieme ai banchieri del Comitato esecutivo nella riunione del 20 febbraio. Riunione che sarà seguita da un consiglio Abi, già in calendario e che sarà l'occasione per fare una verifica programmatica». Che cosa va aggiornato? «L'Italia non è più al centro del mondo bancario, come pensavano nel '300, e tantomeno della produzione normativa. Il nostro orizzonte non deve essere nazionale e tantomeno nazionalistico. Da Bruxelles e Francoforte vengono le novità». Allude alle normative Basilea 3 e ai test Eba, poco favorevoli agli italiani? «Certo, noi vogliamo un campo operativo totalmente livellato. Per questo auspichiamo al più presto l'Unione bancaria. E' contro gli interessi delle banche italiane operare con un'unica moneta e unica banca centrale, ma subire contraddizioni normative, come sull'assorbimento di capitale dei crediti e sul trattamento fiscale delle perdite».Non crede che queste penalizzazioni siano frutto di un'azione poco efficace dell'Abi? «A migliorare si è sempre in tempo, figuriamoci. Tenga conto che una tra le prossime novità sarà l'apertura di una sede di rappresentanza a Francoforte».Quali sono le priorità del suo mandato? «Le esprimeremo il 20 febbraio».La deducibilità delle perdite su crediti è una priorità? «E' una prioritàe non di oggi, che se concessa sbloccherebbe molto problematiche tra istituti e aziende». Ha detto che le banche vanno liberate dall'influenza della politica. Altra priorità? «Le banche devono essere distinte e distanti dalla politica. Il banchiere deve essere e apparire come è e appare il sacerdote. Questo vale anche per i conflitti di interesse e le pressioni nell'erogare crediti. E' il lavoro più complesso del mondo, va svolto con grande asetticità». Anche le fondazioni bancarie vanno tenute "distinte e distanti" dalla politica? «Di fondazioni ce ne sono 89, e molto diverse tra loro. Se lei allude alla fondazione Mps, le dico che ci vedo un caso, non ne vedo decine».E del caso Mps che cosa pensa? «Il mio giudizio da lettore dei giornali è di sconcerto, sono sconcertato e di conseguenza continueròa leggere con attenzione. Per fortuna ci sono persone che ne sanno più di noi e hanno il compito di accertare e ricostruire i fatti».Sei mesi fa in Abi lo avete confermato per un biennio.«In associazione vi fu collegialità sul suo conto, e non abbiamo mai avuto elementi di sorpresa, tanto che i cinque saggi ne proposero la conferma in modo unanime. Poi, per essere precisi, l'angelo custode non è un essere umano...». L'angelo custode magari no, ma Bazoli qualche perplessità l'aveva espressa.«A giugno, il professor Bazoli mi disse che avrebbe cercato maggiori informazioni sul suo conto. Ma evidentemente non le trovò, tanto che votò anche lui insieme agli altri saggi per la conferma di Mussari».Teme altri cali di immagine per i banchieri dopo il caso Mps? «La vicenda è ormai circoscritta, vedremo gli sviluppi delle indagini, ma mi pare che il focus ci sia già.Le banche hanno un'immagine bivalente: nei territori in cui operano è molto migliore di quella del quadro generale. Sarà cura dell'Abi far sì che l'immagine territoriale prevalga». Il suo passato in politica non è un vincolo oggi? Secondo un quotidiano sarebbe anche in una lista massonica. «Quanto alla politica, da 20 anni ne sono fuori, e per quel che vedo in tivù non ho voglia di rientrarci.Sul resto, dico risolutamente che non sono mai stato massone. Faccio parte per me stesso e le istituzioni: sfido chiunque a provare il contrario». © RIPRODUZIONE RISERVATADocument LAREP00020130204e9240003g
(segue dalla prima pagina)Rainer Masera   1,059 words4 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)Il "caso Mps " è molto complesso, per l'intreccio di problemi che hanno concorso alla crisi della più antica banca del mondo. Semplificando al massimo, emergono quattro principali profili. In primo luogo, quello di corporate governance della Banca e della Fondazione azionista di riferimento. In secondo luogo, si intersecano le azioni e le scelte di due autorità di vigilanza: quella della Banca d'Italia responsabile della supervisione bancaria, e quella del Ministero dell'Economia, cui compete la sorveglianza sulle fondazioni bancarie. Ad esse si è affiancato ora il vaglio dell'autorità giudiziaria, che ha ipotizzato la costituzione di un'associazione a delinquere e ha iscritto la stessa Banca nel registro degli indagati. Non è vero dunque che le responsabilità da accertare siano meramente individuali. Ove provata, la presenza di attività di carattere criminale sottolineerebbe la specificità del caso in questione. In terzo luogo, si pone la questione delle forme di intervento pubblico a sostegno della Banca, la scelta tra ricapitalizzazione e acquisto di obbligazioni speciali (Monti-bonds). segue a pagina 10 segue dalla prima Questi interventi prefigurano implicazioni indesi derabili di "azzardo morale", nella misura in cui, offrendo garanzia di salvataggio, esimono il management della Banca dall'assumersi le responsabilità di una cattiva e imprudente gestione. Al riguardo, l'Unione Europea sta valutando la creazione di autorità di risanamento e risoluzione delle banche, dopo l'introduzione di una rigorosa normativa negli Usa (Dodd-Frank Act), per prevenire l'utilizzo di denaro pubblico per salvare le banche in difficoltà. Ultima, ma di pari importanza, è la questione dell'utilizzo di derivati complessi e opachi nel Mps e in generale da parte delle banche, al loro interno e nelle relazioni con la clientela (imprese ed enti pubblici). Le principali responsabilità della crisi sono da imputare alle scelte operate dai responsabili della Banca e della Fondazione. Al di là dei gravi comportamenti di omissione di informazione alle autorità di vigilanza e di eventuali disegni di carattere criminale, il management ha effettuato una operazione sbagliata: l'acquisito per 10 mld di euro di una banca, Antonveneta, con 3 miliardi di capitale tangibile, in un momento in cui in Italia e nel mondo gli avviamenti bancari subivano falcidie profonde. Il mercato lo ha sanzionato, distruggendo il controvalore dell'operazione con la caduta del prezzo di Mps: il titolo è sceso da 3,5 a 0,8 euro fra la fine del 2007 e il marzo 2009. Oggi quota 0,25, nonostante le iniezioni di mezzi freschi e il sostegno pubblico. Gli aumenti di capitale e il Fresh riservato a JP Morgan (con clausole apparentemente tenute segrete) hanno contribuito a realizzare un'operazione votata a distruggere valore. La Fondazione, come azionista di riferimento, avrebbe dovuto evitare l'enorme concentrazione di risorse sulla Banca, che le ha impedito di mantenere un'opportuna diversificazione dei propri investimenti per adempiere ai compiti istituzionali, andando addirittura a leva per far fronte agli aumenti di capitale riservati. Lo stesso Ministero dell'Economia nella sua azione di vigilanza sulle Fondazioni avrebbe dovuto porre maggiore attenzione ai profili di diversificazione (e dei rischi impliciti nel controllo a delle banche di riferimento da parte di organismi connessi alla politica e, in particolare, dell'intreccio tra fondazioni e banche, con il passaggio dei vertici delle prime alle seconde). A seguito dell'operazione su Antonveneta, il Tesoro era già intervenuto nel 2009 in favore di Mps con l'acquisto di Tremontibonds per 1,9 mld. Oggi, il Governo Monti ha deciso di assegnare 3,9 mld di Monti-bonds a Mps (previa sostituzione alla pari dei Tremonti-bonds). Si ricorda che oggi il valore della Banca si commisura a 2,6 miliardi. I Montibonds sono meno onerosi per la Banca rispetto ai precedenti (a scapito del taxpayer?), ma comunque gravemente penalizzanti il conto economico prospettico (il tasso di interesse iniziale del 9% può essere incrementato fino al 15%). Il Ministero dell'Economia ha raggiunto il convincimento, sulla base della due diligence svolta, che la Banca ha una solida posizione patrimoniale, come spiegato in Parlamento dal Ministro Grilli. Sarebbe stato, allora, più opportuno operare il sostegno pubblico attraverso l'acquisto di azioni: la fiducia nei valori di libro e nelle prospettive della Banca avrebbe consentito di prevedere capital gains man mano che il valore del titolo si avvicinava quantomeno a quello di libro (price to book attuale 0,27). Al contempo, si sarebbe evitato il rischio di soffocare il conto economico con gli elevati oneri di interessi. Effetto collaterale, a mio avviso desiderabile, sarebbe stato quello di estromettere la Fondazione come azionista di riferimento della Banca. Un'azione trasparente svolta nel modo indicato sarebbe stata, inoltre, più in linea con gli indirizzi che si stanno delineando a livello europeo. Al riguardo occorre dotare l'autorità di vigilanza di poteri più ampi di intervento in banche sistematicamente rilevanti che si avvicinano a condizioni di insolvenza. Si deve sciogliere il nodo giuridico fra efficienza e rapidità degli interventi e tutela degli interessi degli azionisti. Il DoddFrank Act rappresenta un modello da valutare con attenzione. Per fare chiarezza sull'intera vicenda occorre infine accertare e valutare le complesse operazioni finanziarie poste in essere dal Mps attraverso derivati, che hanno impedito alla stessa Banca d'Italia di svolgere al meglio la sua puntuale azione di vigilanza. Ci si può al riguardo domandare se i repo strutturati posti in essere dal Monte con grandi banche internazionali non nascondano operazioni improprie di assicurazione dei titoli pubblici italiani (una banca con sostegno pubblico avrebbe offerto garanzie sul debito pubblico stesso). Il problema, peraltro, è generalizzato, grave e delicato. Non si può non ricordare che lo stesso Ministero dell'Economia e delle Finanze ha posto in essere operazioni per 160 miliardi in derivati apparentemente con banche internazionali che hanno portato, come si ricorderà, alla contabilizzazione di 2,6mld di perdite nei confronti di Morgan Stanley nel marzo del 2012. Nei giorni scorsi, nel Regno Unito la Financial Services Authority ha annunciato di voler fare chiarezza sui rapporti fra le banche e il sistema economico attraverso derivati (il 90% dei derivati di interesse venduti dalle banche inglesi alle Pmi sarebbero irregolari). Il caso Mps conferma che analogo accertamento sarebbe opportuno in Italia. Si collegherebbe alle decisioni finalmente prese in Europa e negli Usa volte a riportare, per quanto possibile, i contratti derivati sui mercati regolamentati.Document LAREP00020130204e9240000t
I POCO ONOREVOLI RECORD DELLA CASTA DEI BANCHIERI; OLTRE IL GIARDINOAlberto Statera   554 words4 February 2013La RepubblicaLAREPItalianGruppo Editoriale L´Espresso Spa   Banchieri battono deputati e senatori 1136 a 945 soltanto nei primi dieci gruppi bancari italiani. Ma mentre per la riduzione del numero degli eletti alla Camera e al Senato c'è una campagna che quasi tutti sostengono a parole, il numero dei banchieri e assimilati cresce ben oltre il necessario - visti anche i risultati - senza che nessuno batta ciglio. Se solo le principali banche hanno 1.136 tra top manager, consiglieri d'amministrazione e altri personaggi di vertice nei consigli di sorveglianza e di gestione, vuol dire che l'intera "classe" dei banchieri, considerata anche la miriade di società in Italia e all'estero che fanno capo agli istituti, è - per usare un termine molto di moda - una casta immensa, composta di decine di migliaia di persone. L'unica voce che si è levata un po' timidamente contro il proliferare delle poltrone bancarie è stata quella del governatore della Banca d'Italia Ignazio Visco, costretto oggi a difendersi per le accuse di scarsa incisività nella denuncia dello scandalo del Monte dei Paschi di Siena. La Banca d'Italia si è difesa lamentando gli scarsi poteri di sanzione che le consente la legge e citando il fatto che fin dal settembre 2009 al direttore generale del Monte dei Paschi Antonio Vigni fu inflitta una multa di 64.555 euro. Poco più che un caffè per un banchiere che ogni anno guadagnava milioni di euro. Anzi, secondo la classifica stilata da Gianni Dragoni, autore del libro "Banchieri e compari", Vigni è stato il banchiere più pagato con 5,4 milioni, compresa una buonuscita di 4 milioni, nonostante il rosso nei conti del 2011 e il disastro già annunciato venuto alla luce nei giorni scorsi. Anche se un po' tardivamente, palazzo Koch ha poi congelato la buonuscita del direttore generale perché "non giustificata" dalle circostanze, mettendo sotto accusa la generosità del consiglio d'amministrazione. Ma ha voglia il governatore Visco di appellarsi alla moderazione negli stipendi e nei bonus dei banchieri, ben poco coerenti con la crisi. I consigli d'amministrazione e i comitati che decidono le retribuzioni purtroppo se ne infischiano dei suoi buffetti. Nel 2011, in piena crisi, Alberto Nagel, amministratore delegato di Mediobanca, ha incassato di stipendio 2,93 milioni e il presidente Renato Pagliaro 2,59; Pier Francesco Saviotti, amministratore delegato del Banco Popolare 2,03 milioni; Federico Ghizzoni, di Unicredit 2,01 milioni; Giovanni Bazoli, presidente di Intesa San Paolo 1,62 milioni e l'ex amministratore delegato Corrado Passera 3,26 milioni. Il suo successore Enrico Cucchiani ha ottenuto uno stipendio di 1,8 milioni. Al fisso vanno naturalmente aggiunti i bonus e i benefit, il cui valore talvolta si avvicina a quello di un altro stipendio. Intanto, nonostante tutti i favori ricevuti, i banchieri si lagnano, resistono ai necessari aumenti di capitale e centellinano il credito, salvo quello agli amici già con loro superindebitati. Per dare un piccolo segnale e tentare di attenuare il discredito che ormai la circonda, l'Associazione Bancaria Italiana, la lobby ufficiale dei banchieri che ha appena nominato Antonio Patuelli dopo la deposizione di Giuseppe Mussari, potrebbe cominciare a chiedere ai suoi soci di ridursi stipendi e bonus finché la crisi non sarà superata. Ma voi ci credete? a.statera@repubblica.itDocument LAREP00020130204e9240000i
Scandalo Montepaschi una lezione da imparare; [ I COMMENTI ]Rainer Masera   1,059 words4 February 2013La RepubblicaLAREPItalianGruppo Editoriale L´Espresso Spa   Il "caso Mps " è molto complesso, per l'intreccio di problemi che hanno concorso alla crisi della più antica banca del mondo. Semplificando al massimo, emergono quattro principali profili. In primo luogo, quello di corporate governance della Banca e della Fondazione azionista di riferimento. In secondo luogo, si intersecano le azioni e le scelte di due autorità di vigilanza: quella della Banca d'Italia responsabile della supervisione bancaria, e quella del Ministero dell'Economia, cui compete la sorveglianza sulle fondazioni bancarie. Ad esse si è affiancato ora il vaglio dell'autorità giudiziaria, che ha ipotizzato la costituzione di un'associazione a delinquere e ha iscritto la stessa Banca nel registro degli indagati. Non è vero dunque che le responsabilità da accertare siano meramente individuali. Ove provata, la presenza di attività di carattere criminale sottolineerebbe la specificità del caso in questione. In terzo luogo, si pone la questione delle forme di intervento pubblico a sostegno della Banca, la scelta tra ricapitalizzazione e acquisto di obbligazioni speciali (Monti-bonds). segue a pagina 10 segue dalla prima Questi interventi prefigurano implicazioni indesi derabili di "azzardo morale", nella misura in cui, offrendo garanzia di salvataggio, esimono il management della Banca dall'assumersi le responsabilità di una cattiva e imprudente gestione. Al riguardo, l'Unione Europea sta valutando la creazione di autorità di risanamento e risoluzione delle banche, dopo l'introduzione di una rigorosa normativa negli Usa (Dodd-Frank Act), per prevenire l'utilizzo di denaro pubblico per salvare le banche in difficoltà. Ultima, ma di pari importanza, è la questione dell'utilizzo di derivati complessi e opachi nel Mps e in generale da parte delle banche, al loro interno e nelle relazioni con la clientela (imprese ed enti pubblici). Le principali responsabilità della crisi sono da imputare alle scelte operate dai responsabili della Banca e della Fondazione. Al di là dei gravi comportamenti di omissione di informazione alle autorità di vigilanza e di eventuali disegni di carattere criminale, il management ha effettuato una operazione sbagliata: l'acquisito per 10 mld di euro di una banca, Antonveneta, con 3 miliardi di capitale tangibile, in un momento in cui in Italia e nel mondo gli avviamenti bancari subivano falcidie profonde. Il mercato lo ha sanzionato, distruggendo il controvalore dell'operazione con la caduta del prezzo di Mps: il titolo è sceso da 3,5 a 0,8 euro fra la fine del 2007 e il marzo 2009. Oggi quota 0,25, nonostante le iniezioni di mezzi freschi e il sostegno pubblico. Gli aumenti di capitale e il Fresh riservato a JP Morgan (con clausole apparentemente tenute segrete) hanno contribuito a realizzare un'operazione votata a distruggere valore. La Fondazione, come azionista di riferimento, avrebbe dovuto evitare l'enorme concentrazione di risorse sulla Banca, che le ha impedito di mantenere un'opportuna diversificazione dei propri investimenti per adempiere ai compiti istituzionali, andando addirittura a leva per far fronte agli aumenti di capitale riservati. Lo stesso Ministero dell'Economia nella sua azione di vigilanza sulle Fondazioni avrebbe dovuto porre maggiore attenzione ai profili di diversificazione (e dei rischi impliciti nel controllo a delle banche di riferimento da parte di organismi connessi alla politica e, in particolare, dell'intreccio tra fondazioni e banche, con il passaggio dei vertici delle prime alle seconde). A seguito dell'operazione su Antonveneta, il Tesoro era già intervenuto nel 2009 in favore di Mps con l'acquisto di Tremontibonds per 1,9 mld. Oggi, il Governo Monti ha deciso di assegnare 3,9 mld di Monti-bonds a Mps (previa sostituzione alla pari dei Tremonti-bonds). Si ricorda che oggi il valore della Banca si commisura a 2,6 miliardi. I Montibonds sono meno onerosi per la Banca rispetto ai precedenti (a scapito del taxpayer?), ma comunque gravemente penalizzanti il conto economico prospettico (il tasso di interesse iniziale del 9% può essere incrementato fino al 15%). Il Ministero dell'Economia ha raggiunto il convincimento, sulla base della due diligence svolta, che la Banca ha una solida posizione patrimoniale, come spiegato in Parlamento dal Ministro Grilli. Sarebbe stato, allora, più opportuno operare il sostegno pubblico attraverso l'acquisto di azioni: la fiducia nei valori di libro e nelle prospettive della Banca avrebbe consentito di prevedere capital gains man mano che il valore del titolo si avvicinava quantomeno a quello di libro (price to book attuale 0,27). Al contempo, si sarebbe evitato il rischio di soffocare il conto economico con gli elevati oneri di interessi. Effetto collaterale, a mio avviso desiderabile, sarebbe stato quello di estromettere la Fondazione come azionista di riferimento della Banca. Un'azione trasparente svolta nel modo indicato sarebbe stata, inoltre, più in linea con gli indirizzi che si stanno delineando a livello europeo. Al riguardo occorre dotare l'autorità di vigilanza di poteri più ampi di intervento in banche sistematicamente rilevanti che si avvicinano a condizioni di insolvenza. Si deve sciogliere il nodo giuridico fra efficienza e rapidità degli interventi e tutela degli interessi degli azionisti. Il DoddFrank Act rappresenta un modello da valutare con attenzione. Per fare chiarezza sull'intera vicenda occorre infine accertare e valutare le complesse operazioni finanziarie poste in essere dal Mps attraverso derivati, che hanno impedito alla stessa Banca d'Italia di svolgere al meglio la sua puntuale azione di vigilanza. Ci si può al riguardo domandare se i repo strutturati posti in essere dal Monte con grandi banche internazionali non nascondano operazioni improprie di assicurazione dei titoli pubblici italiani (una banca con sostegno pubblico avrebbe offerto garanzie sul debito pubblico stesso). Il problema, peraltro, è generalizzato, grave e delicato. Non si può non ricordare che lo stesso Ministero dell'Economia e delle Finanze ha posto in essere operazioni per 160 miliardi in derivati apparentemente con banche internazionali che hanno portato, come si ricorderà, alla contabilizzazione di 2,6mld di perdite nei confronti di Morgan Stanley nel marzo del 2012. Nei giorni scorsi, nel Regno Unito la Financial Services Authority ha annunciato di voler fare chiarezza sui rapporti fra le banche e il sistema economico attraverso derivati (il 90% dei derivati di interesse venduti dalle banche inglesi alle Pmi sarebbero irregolari). Il caso Mps conferma che analogo accertamento sarebbe opportuno in Italia. Si collegherebbe alle decisioni finalmente prese in Europa e negli Usa volte a riportare, per quanto possibile, i contratti derivati sui mercati regolamentati.Document LAREP00020130204e92400001
SE IL CAVALLO DEL CAVALIERE VINCE LA CORSA ELETTORALEEUGENIO SCALFARI   1,869 words3 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)C'È UNA domanda che mi pongo e che propongo ai cittadini che voteranno (e anche a quelli che finora non hanno intenzione di votare o sono ancora indecisi per chi votare): che cosa accadrebbe in Italia se il Partito democratico non vincesse le elezioni? Né alla Camera né al Senato? Finora nessuno ha fatto questa domanda e nessuno ovviamente ha dato una risposta. Bersani ha fatto appello al cosiddetto voto di necessità, ma limitatamente ad alcune Regioni il cui esito elettorale può essere determinante per il Senato. Ma il tema è più generale. Se l'è posto soltanto Alfredo Reichlin in un articolo lo scorso venerdì sull'"Unità", nel quale si è chiesto che cosa accadrebbe se non ci fosse una visione del bene comune come quella proposta dal Pd. La logica della democrazia parlamentare ci dice che si vota per il meno peggio; votare per il meglio, cioè per il partito con il quale ci si identifica al cento per cento,è pertanto impossibile: ciascuno ha una sua visione del bene comune.Dunque si vota per il meno peggio, partito movimento o lista elettorale che sia, il cui programma e i cui rappresentanti siano i meno lontani dal nostro modo di pensare. Del resto di Winston Churchill restò celebre la battuta che «la democrazia è il peggiore dei sistemi politici ma uno migliore non è stato ancora inventato».Allora ripeto: che cosa avverrebbe se il Pd fosse scavalcato da un altro partito? E quale? Gli inseguitori sono quattro, ma di essi solo uno insegue per vincere in tutte e due le Camere: quello di Berlusconi con i suoi alleati, Lega Grande Sud, Destra, Fratelli d'Italia. Gli altri non hanno speranze per la Camera, ma possono creare una situazione di ingovernabilità al Senato e quindi una paralisi parlamentare con tutte le conseguenze del caso: la lista civica di Monti con i suoi alleati e Ingroia.Grillo è un caso a parte. Potrebbe arrivare terzo e perfino secondo ma è molto difficile pensare che divenga primo. E poi i grillini in Parlamento subiranno inevitabilmente una radicale trasformazione; il Parlamentoè la sede d'un potere costituzionale, quello legislativo. Voteranno contro tutte le leggi? Vorranno abolire tutte quelle esistenti? Il Movimento "5 stelle" è un'incognita, il suo bacino elettorale è quello degli indecisi che attualmente viaggiano attorno al 10 per cento. La pesca di Grillo si svolge in quel bacino, ma non è il solo. Nel migliore dei casi potrebbe arrivare al 20 per cento e sarebbe un successo enorme ma comunque non sufficientea dargli la vittoria.Superare il 20 per cento e magari arrivare al 25 è anche il traguardo vagheggiato da Monti. Ma il solo che può oltrepassare quel traguardo è Berlusconi. È lui l'inseguitore del Pde dunque che succederebbe se l'inseguitore raggiungesse e superasse l'inseguito? **** Se questo dovesse accadere crollerebbe in misura catastrofica la credibilità europea e internazionale del nostro Paese; i mercati si scatenerebbero e lo "spread" tornerebbe alle stelle. L'ipotesi di un Berlusconi vincente che riuscisse a "domare" Angela Merkel, cioè la Germania, è puro infantilismo. Accadrebbe però che la Lega conquisterebbe un potere decisivo e spaccherebbe con le sue proposte il Paese in due. Qualora la Germania non si accucciasse ai piedi del redivivo, il Cavaliere ha già previsto ed ha pubblicamente dichiarato che la lira come ritorsione uscirebbe dall'euro. Forse coloro che abboccando alla demagogia berlusconiana pensano che prima o poi l'asino volerà, non hanno ben chiaro che cosa significa il ritorno alla moneta nazionale: le banche americane e la speculazione giocherebbero a palla con la liretta, roba da emigrazione forzata, ma se il Pd non vincerà è esattamente questo che accadrà. Ci sono altre alternative? Di Grillo abbiamo già detto; tra l'altro sostiene più o meno le stesse corbellerie di Berlusconi. Ma gli altri partiti potrebbero allearsi con il redivivo vincitore? Monti per esempio? Monti ha governato un anno con la "strana maggioranza" che comprendeva anche il Pdl. Vero è che in quell'anno Berlusconi era praticamente scomparso, oggi viceversa è tornato in scena. Quanto a Monti, ha già dichiarato di essere disposto a ripetere l'esperienza dell'anno scorso sempre che il Cavaliere torni a fare il morto. Ma se il Cavaliere fosse il vincente delle elezioni possiamo star certi che il morto non vorrà tornare a farlo.Oppure potrebbe anche cedere a Monti la presidenza, perché no? Invierebbea controllarlo il suo cameriere Angelino. Quanto a lui chiederebbe ed otterrebbe un salvacondotto onorifico. E il Pd? Ruota di scorta benvenuta, ma senza Vendola per rompere definitivamente con la propria genealogia politica che - come lo stesso Monti ha affermato - comincia con la nascita del Pci a Livorno nel 1921. Comunisti senza soluzione di continuità, partito vecchio come tutti gli altri salvo la lista civica montiana. E salvo Ingroia, Monti se l'era dimenticato. Anche Ingroia è nuovo di zecca e infatti anche lui non sopporta il vecchio Partito comunista camuffato da riformista e anche lui, da sponda opposta, lavora affinché il Pd affondi. Noi comunque riteniamo che il centrosinistra vincerà alla Camera perché il "Porcellum", che è una porcata per quanto riguarda la scelta dei candidati e il meccanismo d'attribuzione del premio al Senato, assicura la governabilità alla Camera.Per il Senato il discorso è diverso, ma lì non c'è soltanto Monti, c'è anche Casini e non è affatto detto che sia in tutto e per tutto allineato con Monti. Probabilmente, se il Pd vincerà alla Camera ma il Senato fosse senza maggioranza, Casini l'alleanza con Bersani la farebbe e la governabilità sarebbe assicurata, gli impegni con l'Europa mantenuti, la politica economica europea e italiana orientate verso la crescita. Ecco perché il centrosinistra deve vincere. Personalmente sono liberale e non sono nato nel 1921 ma dalla morte di Ugo La Malfa in poi ho votato sempre a sinistra per un partito riformista. Ce n'è uno solo in Italia, riformista e democratico, con attenzione ai deboli, ai giovani, alle donne, al Mezzogiorno e alla laicità dello Stato. Quando Monti ha parlato del Pci come del progenitore del Pd ho visto che accantoa lui c'era il ministro Riccardi della Comunità di Sant'Egidio che approvava annuendo con la testa; evidentemente pensava ai tempi beati della Dc e non mi è affatto piaciuto.Dovrebbe ricordare - Riccardi - che Moro fece l'accordo con Berlinguer per governare il Paese in un momento di gravi difficoltà e per questo ci rimise pure la vita. Nichi Vendola, me lo lasci dire il buon Riccardi, il Berlinguer di allora lo tratterebbe come un figlioccio un po' più moderato di quanto lui non fosse. **** Si parlerà ancoraa lungo dello scandalo Monte dei Paschi, entrato di prepotenza nella campagna elettorale.Ma è un tema che con la politica c'entra soltanto incidentalmente. Il vero tema non è politico, riguarda piuttosto la struttura del sistema bancario, la vertiginosa moltiplicazione dei titoli derivati, le fondazioni e il loro assetto proprietario, i sistemi di vigilanza.L'articolo di Luciano Gallino pubblicato ieri sul nostro giornale è molto chiaro in proposito: «La banca di Siena ha messo in pratica un modello di affari identico a quello di tutte le banche europee ed è un modello dissennato che sta all'origine della crisi economica in corso dal 2007 e ha portato al dissesto molte decine di banche in quasi tutti i paesi del nostro continente e negli Stati Uniti».Questo modello va dunque riformato radicalmente in alcuni suoi punti nevralgici che sono i seguenti: 1. Occorre separare (come era stabilito nella nostra legge bancaria del 1936) le banche di credito ordinario dalle banche di affari e di lungo finanziamento. Le prime debbono raccogliere depositi e utilizzarli per finanziare le imprese; il loro capitale deve essere investito soltanto in obbligazioni emesse dallo Stato o da esso garantite.2. La proprietà delle banche di credito ordinario deve essere affidata ad una pluralità di soci nessuno dei quali possa detenerne il controllo: fondazioni, fondi pensione, enti non-profit (leggi Amato e Ciampi).3. La vigilanza sulle banche affidata alla Banca centrale, deve avere poteri più penetranti di quelli attuali. In particolare debbono avere il potere di revoca degli amministratori la cui condotta e le cui operazioni presentino aspetti rischiosi per la stabilità della banca ad essi affidata. La Banca d'Italia, allora guidata da Mario Draghi, chiese più volte al governo che i suoi poteri di vigilanza fossero rafforzati e chiese in particolare di poter revocare gli amministratori. Oggi la vigilanza può solo ricorrere alla "moral suasion" che non è un potere ma una semplice raccomandazione. Analoghe richieste furono fatte dal Fondo monetario internazionale, anch'esso preoccupato per gli scarsi poteri della vigilanza della Banca d'Italia.Il governo, nella persona del superministro Tremonti, rifiutò. Sarebbe molto opportuno che su questo punto la Banca d'Italia fornisse alla magistratura e alla Corte dei Conti la documentazione delle sue richieste e la risposta negativa del ministro competente.Il Presidente della Repubblica è giustamente preoccupato di quanto è accaduto, reclama chiarezza, confida nella magistratura e difende la Banca d'Italia dalle critiche faziose che le vengono rivolte. Ha segnalato anche, e giustamente, possibili "cortocircuiti" tra organi di informazione e autorità giudiziarie, che possano influire negativamente sui depositanti e sul mercato. Occorre tuttavia distinguere tra organi di informazione che ricercano la verità come è loro compito deontologico e istituzionale; possono talvolta incorrere in qualche errore come a tutti può capitare nell'effettuare il loro lavoro. Altra cosa invece avviene quando l'organo di informazione fabbrica notizie inesistenti e le diffonde per influire sui mercati e sulla politica. Queste sono macchine del fango e il cortocircuito che provocano non è occasionale ma consapevole e voluto.Per rafforzare il risanamento del Monte dei Paschi sarebbe anche molto opportuno a nostro avviso che il ministro dell'Economia nominasse due consiglieri d'amministrazione della banca in occasione del prestito dei Monti-bond. La presenza provvisoria dello Stato nel capitale della banca è garanzia dell'opera di pulizia in corso dopo lo "tsunami" di Mussari e dei suoi accoliti.Quanto alla fondazione senese, è evidente che debba fortemente diminuire la sua presenza azionaria nella banca. Lo faccia al più presto e discenda al 20 per cento, meglio meno che più.Post scriptum. Ieri ed oggi il nostro giornale è presente a Torino come lo fu l'anno scorso a Bologna, con manifestazioni intitolate "la Repubblica delle Idee": dibattiti, prolusioni, interviste su temi di perdurante attualità.I torinesi hanno affollato le nostre iniziative con un interesse ed una simpatia dell'intera città.Invio a tutti i colleghi ed amici e al direttore Ezio Mauro i miei più affettuosi auguri e li invio anche ai cittadini di Torino. Nel lontano 1968 fui deputato in quel collegio, indipendente nelle liste del Partito socialista. Amo molto quella città e faccio voti affinché il lavoro, lo sviluppo economico e culturale abbiano la meglio sulla attuale stasi. Torino fu la culla del nostro Risorgimento e uno dei principali centri di crescita e di solidarietà sociale e nazionale. Questa è la sua vocazione che anche in tempi difficili non è mai stata abbandonata. © RIPRODUZIONE RISERVATADocument LAREP00020130203e9230001t
Maroni: "Napolitano vuole coprire il Pd"; La polemica; Attacchi anche da Tremonti e Grillo. I Democratici: irresponsabile propagandaALBERTO D'ARGENIO   519 words3 February 2013La RepubblicaLAREPItalianGruppo Editoriale L´Espresso Spa   ROMA - Per un giorno i cannoni della campagna elettorale prendono di mira il presidente della Repubblica Giorgio Napolitano. Da Maronia Tremonti finoa Grillo ed Ingroia, tutti sparano contro il Capo dello Stato che venerdì aveva denunciato il «cortocircuito» tra media e magistratura sullo scandalo del Monte dei Paschi di Siena. Lo accusano di difendere il Partito democratico in campagna elettorale. Edè polemica. Ma Pierferdinando Casini, leader centrista e montiano, replica dicendo (più che altro rivolto a Maroni) che «l'attacco a Napolitanoè la dimostrazione che quando non si hanno idee c'è bisogno di alzare un polverone, di buttarla in cagnara». Un'offensiva, aggiunge, che i leghisti usano per far dimenticare gli scandali Credieuronord, il finto federalismo e le quote latte.Il primo ad attaccare il presidente della Repubblica è il leader della Lega 2.0, Roberto Maroni: «Conosco e stimo Napolitano, non voglio pensare questo, ma la brutta impressioneè che sia sceso in campo per coprire lo scandalo Mps e attenuare i riflessi negativi che sta avendo sulle sorti elettorali del Pd». Gli fa eco il nuovo alleato, il Tremonti candidato nelle liste del Carroccio, che dimenticando di essere stato ministro dell'Economia trasforma il semestre bianco di Napolitano nel «semestre rosso»: «Pensavo che gli ultimi sei mesi del settennato volessero dire anche silenzio in campagna elettorale».Per il Partito democratico è Anna Finocchiaro a rispondere. Il capogruppo al Senato invita a non trascinare Napolitano in campagna elettorale «solo per fare irresponsabile propaganda» visto che l'intervento del Capo dello Stato è dettato dalla «responsabilità» di chi vuole preservare «la tenuta del Paese nel rispetto dei risparmiatori». La Finocchiaro ricorda poi che la posizione del Pd, che si professa estraneo allo scandalo Mps, è che la magistratura faccia chiarezza e sottolinea che il partito si è anche detto disponibile ad una commissione d'inchiesta. «Dalla Lega e dal Pdl conclude - non accettiamo lezioni di moralità e bene pubblico». Intanto il segretario Bersani ci tiene a «sottolineare le parole del capo dello Stato: la magistratura deve fare il suo mestiere e in riservatezza, deve esserci un rapporto civile tra magistratura e informazione». E ribadisce che chi ha voluto la depenalizzazione del falso in bilancio e lo scudo fiscale e chi ha permesso chei derivati continuasseroa farla da padrone sono quelli del centrodestra. Enrico Letta aggiunge: «Gli attacchi di Tremonti e Maroni a Napolitano sono il disperato tentativo di far saltare l'ultimo punto di tenuta del sistema. Non ci riusciranno». Maroni torna sulla polemica parlando di «reazioni dure e isteriche che dimostrano che qualcuno ha qualcosa da nascondere».Ma è anche Beppe Grillo, nel pieno del suo Tsunami tour, a scagliarsi contro il Quirinale. Chiama Napolitano «il loro presidente» e aggiunge: «Dice che vuole la privacy ma vuole mettere sotto silenzio questo sfascio, è incredibile». Come lui Antonio Ingroia, leader di Rivoluzione Civile, per il quale l'aspetto più grave dello scandalo Mps non è il cortocircuito informazione-giustizia, ma quello tra politica, banche e finanza. © RIPRODUZIONE RISERVATADocument LAREP00020130203e92300016
(segue dalla prima pagina)FRANCESCO VIVIANO   480 words3 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Dopo Ettore Gotti Tedeschi, ex presidente dello Ior, e Gabriello Mancini, presidente della Fondazione Montepaschi, domani altre personalità "eccellenti" varcheranno gli uffici della Procura di Siena per essere sentiti nella grande inchiesta Montepaschi-Antonveneta. Inchiesta che ha trai suoi principali indagati l'ex presidente della banca, della Fondazione e dell'Abi, Giuseppe Mussari, e i manager dell'istituto senese che avallarono l'acquisizione dell'Antonveneta costata alla fine 16,8 miliardi, secondo le ultime ricostruzioni.Gli indagati sono undicie «non ce ne saranno altri», fanno sapere in ambienti giudiziari. Tra le persone che più interessano i pm, c'è Antonio Rizzo, ex funzionario della banca tedesca Dresdner, che doveva essere interrogato venerdìe che non si è presentato a Siena per motivi di salute. Per accelerare i tempi, Rizzo dovrebbe essere sentito già oggi, a Roma, dalla Guardia di Finanza.Certamente Rizzo dovrà approfondire le accuse mosse nei confronti dell'ex capo area Finanza di Montepaschi, Giuseppe Baldassari (anche lui indagato e per il momento all'estero) e verso Matteo Pontone responsabile dell'istituto senese a Londra. Rizzo ha sostenuto che i due intascavano tangenti a percentuale fissa per ogni operazione da loro trattata, tanto che erano stati soprannominati "mister 5%". Nelle prossime ore saranno sentiti - ma non è possibile precisare in quale veste - anche Daniele Bigi (dirigente Mps preposto alla stesura dei documenti contabili) e Daniele Pirondini (cfo di Montepaschi al via dell'operazione Antonveneta).In questi ultimi giorni la Procura ha accelerato la sua attività. Le dichiarazioni degli ultimi testimoni e i documenti acquisiti dal Nucleo Valutario della Guardia di Finanza di Roma hanno consentito di arricchire il mosaico dell'impianto accusatorio. E non si escludono quindi confronti tra i vari protagonisti dell'intricata vicenda che a vario titolo sono indagati per associazione a delinquere, aggiotaggio, turbativa, truffa, false comunicazioni e ostacolo agli organi di vigilanza, Bankitalia e Consob. Saranno sentiti, ma non si sa quando, anche i vertici dei due organi di vigilanza che secondo l'accusa ricevettero dalla Montepaschi di Siena false informazioni sull'acquisizione di Antonveneta. Insomma: sono tante le indiscrezioni, vere o false, che circolano a Siena. Come quella relativa all'individuazione di alcuni conti aperti presso lo Ior e dove sarebbe stata depositata la presunta tangente miliardaria per l'operazione Antonveneta. Un'operazione alla quale sarebbe estraneo Ettore Gotti Tedeschi, riferimento in Italia del Banco Santander che vendette la Antonveneta al Monte. L'operazione sospetta venne denunciata a Banca Italia e Consob anche dai piccoli azionisti del Montepaschi che nell'inchiesta sono parte lesa e che sono pronti ad essere ascoltati. «Ci sono alcuni azionisti trai quali funzionari o ex funzionari del banco che potrebbero fornire utili informazioni ai pm», conferma Gabriella Cambi, presidente degli oltre 500 azionisti che sul Montepaschi avevano creduto investendo i loro risparmi, «incluse le loro liquidazioni». © RIPRODUZIONE RISERVATADocument LAREP00020130203e92300015
I pm pugliesi contro i signori dei tassi inchiesta su trader inglesi e americani; Il caso; Blitz a Londra: "L'Euribor fissato con un metodo scorretto"DAI NOSTRI INVIATI CARLO BONINI GIULIANO FOSCHINI   860 words3 February 2013La RepubblicaLAREPItalianGruppo Editoriale L´Espresso Spa   TRANI - La Procura di Trani rovescia definitivamente il tavolo. E questa volta aggredisce i Signori dell'Euribor. Dopo i sequestri disposti nell'inchiesta sui 220 milioni di contratti derivati emessi nel 2009 da cinque delle principali banche italiane a piccole e medie imprese a garanzia dei loro finanziamenti, fa una nuova mossa dalle ripercussioni potenzialmente imprevedibili sul mercato del costo del denaro. Dopo un viaggio a Londra, il pubblico ministero Michele Ruggiero si è infatti spinto lì dove neppure le due commissioni di Borsa inglese (la Fsa) e americana (la Cftc) avevano ritenuto opportuno spingersi.Dopo averli identificati, ha iscritto nel registro degli indagati per turbativa dei mercati finanziari sei dei trader (alcuni di cittadinanza inglese, altri americana) che con il loro lavoro fissano quotidianamente il tasso di interesse medio delle transazioni finanziarie in euro tra le principali banche europee. Il cosiddetto Euribor. Il tasso da cui dipende non solo il costo del denaro nel mercato interbancario, ma cui è legato anche quello che le singole banche applicano alla clientela nella definizione degli interessi composti sui mutui a tasso variabile.Come per i derivati, l'inchiesta Euribor è nata dopo un esposto dell'Adusbef e allunga il "track record" di una Procura che, da anni ormai, conduce indagini sui mercati finanziari, tanto da aver già mandatoa processo le più importanti agenzie di rating incaricate di calcolare il "rischio Paese" nell'area euro. E, come per i derivati, l'accelerazione è delle ultime ore.Venerdì, infatti, nella caserma del Comando provinciale della Guardia di Finanza di Bari, davanti agli uomini del colonnello Antonio Quintavalle, è stato interrogato come testimone Giuseppe Attanà. Anche lui - come i sei trader iscritti al registro degli indagati - non un uomo qualunque. Attanà, infatti, non è soltanto il responsabile della Tesoreria di Banca Intesa, ma ha un ruolo riconosciuto di rappresentanza di chi opera sui mercati: è infatti il presidente dell'Assiom Forex, l'associazione che riunisce circa 450 istituzioni finanziarie, contribuendo con le autorità di vigilanza alla definizione delle "best practice" e dunque dell'integrità dei mercati. Ad Attanà è stato chiesto come venisse formato l'Euribor, il tasso che, tra l'altro, regola la rata del mutuo variabile e che indica se un derivato è in perdita. E Attanà ha sostanzialmente confermato le dichiarazioni rilasciate nei giorni scorsi ai quotidiani. «L'Euribor - aveva detto e ha ripetuto alla Finanza - non è il tasso al quale una banca scambia i soldi, ma il tasso al quale si presume venga scambiato il denaro tra le maggiori banche.Viene indicato ogni giorno dagli istituti, "dopo aver constatato" i tassi delle altre banche».Ebbene, per il pm Ruggiero le parole di Attanà sono una notizia di reato e sufficienti, anche da sole, «a portare rapidamente a giudizio gli indagati». Infatti, secondo la ricostruzione della Procura, l'Euribor non è e non può essere una presunzione. «Al contrario - prosegue la stessa fonte - l'Euribor è e deve essere il tasso a cui effettivamente una primaria banca presta a un'altra». Quindi, il suo calcolo va ponderato ogni giorno dai singoli istituti e sulla base dei singoli dati. La regola prevede infatti che ogni mattina quaranta banche di riferimento europee (che per l'Italia sono Mps, Intesa, Unicredit e Ubi Banca) forniscano il proprio tasso (creato su dati interni), che vengano scartati il 15% dei tassi più bassi e il 15 di quelli più alti, e si proceda a una media del restante 70. E questo, chiaramente, per dare più garanzie possibili ai debitori.Il racconto di Attanà, ricostruisce ora un investigatore, prefigura invece uno scenario di ben altro genere. Vale a dire la possibile esistenza di un cartello di banche per tenere bloccato, manipolandolo, l'Euribor al di là del reale prezzo del denaro. Il che apre la possibilità che in Italia e nell'area Euro l'inchiesta e le sanzioni alla banche che si porterà dietro produca effetti simili a quanto già accaduto in Inghilterra e negli Stati Uniti. Ubs ha già pagato multe per un miliardo e mezzo e Barclays per 500 milioni per aver manipolato il Libor (il tasso inglese) e appunto l'Euribor. Una decisione arrivata dopo una lunga inchiesta condotta dall'Fsa e dall'Cftc, sostenuta da e-maile intercettazioni di trader che si accordavano per alterare i numeri, e quindi resa pubblica "omissando" i nomi degli operatori finanziari coinvolti. Quegli stessi nomi di cui sono andati a caccia i pm di Trani con i finanzieri di Bari nel loro viaggio a Londra («un'attività pre-rogatoriale», la definiscono gli investigatori) e che ha avuto i suoi frutti. Gli omissis sono stati infatti superati e quei trader sono appunto ora sotto inchiesta anche in Italia.«Vanno riconosciuti alle famiglie italiane i danni patrimoniali subiti a causa di rate del mutuo gonfiate da manipolazioni illecite dei tassi - dice ora l'Adusbef - I danni per le famiglie ammontano a circa3 miliardi con una media di 1.200 euro di danno pro capite».© RIPRODUZIONE RISERVATADocument LAREP00020130203e92300014
Mps, gli indagati sono undici domani interrogatori e confronti pressing sul grande accusatore; L'inchiesta; Il dirigente Dresdner sentito dalla Finanza. Faro sui conti IorFRANCESCO VIVIANO   501 words3 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Dopo Ettore Gotti Tedeschi, ex presidente dello Ior, e Gabriello Mancini, presidente della Fondazione Montepaschi, domani altre personalità "eccellenti" varcheranno gli uffici della Procura di Siena per essere sentiti nella grande inchiesta Montepaschi-Antonveneta. Inchiesta che ha trai suoi principali indagati l'ex presidente della banca, della Fondazione e dell'Abi, Giuseppe Mussari, e i manager dell'istituto senese che avallarono l'acquisizione dell'Antonveneta costata alla fine 16,8 miliardi, secondo le ultime ricostruzioni.Gli indagati sono undicie «non ce ne saranno altri», fanno sapere in ambienti giudiziari. Tra le persone che più interessano i pm, c'è Antonio Rizzo, ex funzionario della banca tedesca Dresdner, che doveva essere interrogato venerdìe che non si è presentato a Siena per motivi di salute. Per accelerare i tempi, Rizzo dovrebbe essere sentito già oggi, a Roma, dalla Guardia di Finanza.Certamente Rizzo dovrà approfondire le accuse mosse nei confronti dell'ex capo area Finanza di Montepaschi, Giuseppe Baldassari (anche lui indagato e per il momento all'estero) e verso Matteo Pontone responsabile dell'istituto senese a Londra. Rizzo ha sostenuto che i due intascavano tangenti a percentuale fissa per ogni operazione da loro trattata, tanto che erano stati soprannominati "mister 5%". Nelle prossime ore saranno sentiti - ma non è possibile precisare in quale veste - anche Daniele Bigi (dirigente Mps preposto alla stesura dei documenti contabili) e Daniele Pirondini (cfo di Montepaschi al via dell'operazione Antonveneta).In questi ultimi giorni la Procura ha accelerato la sua attività. Le dichiarazioni degli ultimi testimoni e i documenti acquisiti dal Nucleo Valutario della Guardia di Finanza di Roma hanno consentito di arricchire il mosaico dell'impianto accusatorio. E non si escludono quindi confronti tra i vari protagonisti dell'intricata vicenda che a vario titolo sono indagati per associazione a delinquere, aggiotaggio, turbativa, truffa, false comunicazioni e ostacolo agli organi di vigilanza, Bankitalia e Consob. Saranno sentiti, ma non si sa quando, anche i vertici dei due organi di vigilanza che secondo l'accusa ricevettero dalla Montepaschi di Siena false informazioni sull'acquisizione di Antonveneta. Insomma: sono tante le indiscrezioni, vere o false, che circolano a Siena. Come quella relativa all'individuazione di alcuni conti aperti presso lo Ior e dove sarebbe stata depositata la presunta tangente miliardaria per l'operazione Antonveneta. Un'operazione alla quale sarebbe estraneo Ettore Gotti Tedeschi, riferimento in Italia del Banco Santander che vendette la Antonveneta al Monte. L'operazione sospetta venne denunciata a Banca Italia e Consob anche dai piccoli azionisti del Montepaschi che nell'inchiesta sono parte lesa e che sono pronti ad essere ascoltati. «Ci sono alcuni azionisti trai quali funzionari o ex funzionari del banco che potrebbero fornire utili informazioni ai pm», conferma Gabriella Cambi, presidente degli oltre 500 azionisti che sul Montepaschi avevano creduto investendo i loro risparmi, «incluse le loro liquidazioni». © RIPRODUZIONE RISERVATADocument LAREP00020130203e92300012
Bruti Liberati, ironie e critiche su Trani "Gara tra Procure per le indagini"; La polemica Il procuratore capo di Milano: una new entry in campo, la competenza territoriale è un optionalSANDRO DE RICCARDIS   522 words3 February 2013La RepubblicaLAREPItalianGruppo Editoriale L´Espresso Spa   MILANO - «Ci sono uffici di Procura dove sembra che la regola della competenza territoriale sia un optional: c'è stata al riguardo una gara tra diversi uffici, ma sembra che la new entry abbia acquistato una posizione di primato irraggiungibile». Senza mai citare Trani, che ha una propria indagine sul Monte dei Paschi di Siena, il Procuratore di Milano Edmondo Bruti Liberati polemizza con i colleghi pugliesi nel corso del suo intervento al congresso di "Magistratura democratica", ieri a Roma.Poche parole alle quali il capo della Procura milanese non intende aggiungere altro. «Mi limito a quanto già espresso» replica a chi chiede ulteriori commenti sull'inchiesta sui derivati di Mps, che rischia di creare tensioni tra almeno tre Procure. Oltre all'indagine dei pm senesi Antonio Nastasi, Aldo Natalinie Giuseppe Grosso- che procedono per reati che vanno dall'associazione a delinquere alle false comunicazioni, dall'aggiotaggio alla turbativa - c'è il filone romano, con la Procura che indaga per manipolazione del mercato e ostacolo alla vigilanza sulla base degli esposti delle associazioni dei consumatori. Come Roma, anche l'ufficio inquirente pugliese ha deciso di procedere in autonomia.Due giorni fa, il procuratore di Trani Carlo Maria Capristo ha cercato di stemperare le polemiche. «Abbiamo ricevuto alcune denunce dall'Adusbef su prodotti finanziari che hanno danneggiato oltre 200 imprese e abbiamo aperto un fascicolo. Non vogliamo interferire, né essere protagonisti a qualunque costo», ha detto Caprisco.Il presidente dell'Adusbef e senatore Idv, Elio Lannutti, replica alle parole di Bruti Liberati chiedendo che anche Milano indaghi. «Invece di ironizzare, Bruti Liberati spieghi perché la sua blasonata Procura ha girato la testa dall'altra parte su circostanziate denunce dell'Adusbef». Difende la Procura di Trani anche il deputato pugliese del Pd Francesco Boccia. «Se Bruti Liberati avesse dedicato il tempo che ha trovato per criticare Trani ad occuparsi di vigilanza e Consob, avrebbe scoperto che i vertici delle autorità sono stati ascoltati da tempo dai pm di Trani, che si muovono sulla base di esposti circostanziati di risparmiatori senza guardare in faccia nessuno».Milano, in realtà, ha indagato sulle nebulose operazioni finanziarie del Monte dei Paschi già a fine 2012, quando il pm milanese Giordano Baggio iniziòa studiare le anomalie del derivato Alexandria. L'accusa ipotizzava "retrocessioni" di denaro per i manager del Monte dei Paschi che avevano portato a termine l'operazione.Ma dopo la definizione delle possibili imputazioni - truffa e appropriazione indebita - la Procura optò per il trasferimento degli atti a Siena, avendo chiara la propria incompetenza territoriale. Diversa la scelta di Trani, che si è ritenuta competente sul caso.Le prossime ore chiariranno se tra gli uffici prevarrà «lo spirito di collaborazione» - come ha auspicato il procuratore aggiunto di Roma Nello Rossi - o il «protagonismo di certi magistrati», evocato da Bruti Liberati, «di chi si propone come custode e tutore del Vero e del Giusto, magari con qualche strappo a regole processuali e garanzie». © RIPRODUZIONE RISERVATADocument LAREP00020130203e92300011
Mps, sono 11 gli indagati Blitz di Trani a Londra inchiesta sull'Euribor; I leghisti attaccano Napolitano Bruti Liberati contro i pm pugliesiFRANCESCO VIVIANO   544 words3 February 2013La RepubblicaLAREPItalianGruppo Editoriale L´Espresso Spa   ROMA - Ãˆ di sei feriti, di cui due gravi, il bilancio parziale dell'atterraggio fuori pista avvenuto ieri sera nello scalo romano di Fiumicino. Sul velivolo Atr 72 proveniente da Pisa, della compagnia romena Carpatair che lavora per Alitalia, viaggiavano 50 passeggeri. Uno dei feriti gravi sarebbe un bambino.SIENA - Dopo Ettore Gotti Tedeschi, ex presidente dello Ior, e Gabriello Mancini, presidente della Fondazione Montepaschi, domani altre personalità "eccellenti" varcheranno gli uffici della Procura di Siena per essere sentiti nella grande inchiesta Montepaschi-Antonveneta. Inchiesta che ha trai suoi principali indagati l'ex presidente della banca, della Fondazione e dell'Abi, Giuseppe Mussari, e i manager dell'istituto senese che avallarono l'acquisizione dell'Antonveneta costata alla fine 16,8 miliardi, secondo le ultime ricostruzioni.Gli indagati sono undicie «non ce ne saranno altri», fanno sapere in ambienti giudiziari. Tra le persone che più interessano i pm, c'è Antonio Rizzo, ex funzionario della banca tedesca Dresdner, che doveva essere interrogato venerdìe che non si è presentato a Siena per motivi di salute. Per accelerare i tempi, Rizzo dovrebbe essere sentito già oggi, a Roma, dalla Guardia di Finanza.Certamente Rizzo dovrà approfondire le accuse mosse nei confronti dell'ex capo area Finanza di Montepaschi, Giuseppe Baldassari (anche lui indagato e per il momento all'estero) e verso Matteo Pontone responsabile dell'istituto senese a Londra. Rizzo ha sostenuto che i due intascavano tangenti a percentuale fissa per ogni operazione da loro trattata, tanto che erano stati soprannominati "mister 5%". Nelle prossime ore saranno sentiti - ma non è possibile precisare in quale veste - anche Daniele Bigi (dirigente Mps preposto alla stesura dei documenti contabili) e Daniele Pirondini (cfo di Montepaschi al via dell'operazione Antonveneta).In questi ultimi giorni la Procura ha accelerato la sua attività. Le dichiarazioni degli ultimi testimoni e i documenti acquisiti dal Nucleo Valutario della Guardia di Finanza di Roma hanno consentito di arricchire il mosaico dell'impianto accusatorio. E non si escludono quindi confronti tra i vari protagonisti dell'intricata vicenda che a vario titolo sono indagati per associazione a delinquere, aggiotaggio, turbativa, truffa, false comunicazioni e ostacolo agli organi di vigilanza, Bankitalia e Consob. Saranno sentiti, ma non si sa quando, anche i vertici dei due organi di vigilanza che secondo l'accusa ricevettero dalla Montepaschi di Siena false informazioni sull'acquisizione di Antonveneta. Insomma: sono tante le indiscrezioni, vere o false, che circolano a Siena. Come quella relativa all'individuazione di alcuni conti aperti presso lo Ior e dove sarebbe stata depositata la presunta tangente miliardaria per l'operazione Antonveneta. Un'operazione alla quale sarebbe estraneo Ettore Gotti Tedeschi, riferimento in Italia del Banco Santander che vendette la Antonveneta al Monte. L'operazione sospetta venne denunciata a Banca Italia e Consob anche dai piccoli azionisti del Montepaschi che nell'inchiesta sono parte lesa e che sono pronti ad essere ascoltati. «Ci sono alcuni azionisti trai quali funzionari o ex funzionari del banco che potrebbero fornire utili informazioni ai pm», conferma Gabriella Cambi, presidente degli oltre 500 azionisti che sul Montepaschi avevano creduto investendo i loro risparmi, «incluse le loro liquidazioni». © RIPRODUZIONE RISERVATADocument LAREP00020130203e92300009
SE IL CAVALLO DEL CAVALIERE VINCE LA CORSA ELETTORALEEUGENIO SCALFARI   1,865 words3 February 2013La RepubblicaLAREPItalianGruppo Editoriale L´Espresso Spa   C'È UNA domanda che mi pongo e che propongo ai cittadini che voteranno (e anche a quelli che finora non hanno intenzione di votare o sono ancora indecisi per chi votare): che cosa accadrebbe in Italia se il Partito democratico non vincesse le elezioni? Né alla Camera né al Senato? Finora nessuno ha fatto questa domanda e nessuno ovviamente ha dato una risposta. Bersani ha fatto appello al cosiddetto voto di necessità, ma limitatamente ad alcune Regioni il cui esito elettorale può essere determinante per il Senato. Ma il tema è più generale. Se l'è posto soltanto Alfredo Reichlin in un articolo lo scorso venerdì sull'"Unità", nel quale si è chiesto che cosa accadrebbe se non ci fosse una visione del bene comune come quella proposta dal Pd. La logica della democrazia parlamentare ci dice che si vota per il meno peggio; votare per il meglio, cioè per il partito con il quale ci si identifica al cento per cento,è pertanto impossibile: ciascuno ha una sua visione del bene comune.Dunque si vota per il meno peggio, partito movimento o lista elettorale che sia, il cui programma e i cui rappresentanti siano i meno lontani dal nostro modo di pensare. Del resto di Winston Churchill restò celebre la battuta che «la democrazia è il peggiore dei sistemi politici ma uno migliore non è stato ancora inventato».Allora ripeto: che cosa avverrebbe se il Pd fosse scavalcato da un altro partito? E quale? Gli inseguitori sono quattro, ma di essi solo uno insegue per vincere in tutte e due le Camere: quello di Berlusconi con i suoi alleati, Lega Grande Sud, Destra, Fratelli d'Italia. Gli altri non hanno speranze per la Camera, ma possono creare una situazione di ingovernabilità al Senato e quindi una paralisi parlamentare con tutte le conseguenze del caso: la lista civica di Monti con i suoi alleati e Ingroia.Grillo è un caso a parte. Potrebbe arrivare terzo e perfino secondo ma è molto difficile pensare che divenga primo. E poi i grillini in Parlamento subiranno inevitabilmente una radicale trasformazione; il Parlamentoè la sede d'un potere costituzionale, quello legislativo. Voteranno contro tutte le leggi? Vorranno abolire tutte quelle esistenti? Il Movimento "5 stelle" è un'incognita, il suo bacino elettorale è quello degli indecisi che attualmente viaggiano attorno al 10 per cento. La pesca di Grillo si svolge in quel bacino, ma non è il solo. Nel migliore dei casi potrebbe arrivare al 20 per cento e sarebbe un successo enorme ma comunque non sufficientea dargli la vittoria.Superare il 20 per cento e magari arrivare al 25 è anche il traguardo vagheggiato da Monti. Ma il solo che può oltrepassare quel traguardo è Berlusconi. È lui l'inseguitore del Pde dunque che succederebbe se l'inseguitore raggiungesse e superasse l'inseguito? **** Se questo dovesse accadere crollerebbe in misura catastrofica la credibilità europea e internazionale del nostro Paese; i mercati si scatenerebbero e lo "spread" tornerebbe alle stelle. L'ipotesi di un Berlusconi vincente che riuscisse a "domare" Angela Merkel, cioè la Germania, è puro infantilismo. Accadrebbe però che la Lega conquisterebbe un potere decisivo e spaccherebbe con le sue proposte il Paese in due. Qualora la Germania non si accucciasse ai piedi del redivivo, il Cavaliere ha già previsto ed ha pubblicamente dichiarato che la lira come ritorsione uscirebbe dall'euro. Forse coloro che abboccando alla demagogia berlusconiana pensano che prima o poi l'asino volerà, non hanno ben chiaro che cosa significa il ritorno alla moneta nazionale: le banche americane e la speculazione giocherebbero a palla con la liretta, roba da emigrazione forzata, ma se il Pd non vincerà è esattamente questo che accadrà. Ci sono altre alternative? Di Grillo abbiamo già detto; tra l'altro sostiene più o meno le stesse corbellerie di Berlusconi. Ma gli altri partiti potrebbero allearsi con il redivivo vincitore? Monti per esempio? Monti ha governato un anno con la "strana maggioranza" che comprendeva anche il Pdl. Vero è che in quell'anno Berlusconi era praticamente scomparso, oggi viceversa è tornato in scena. Quanto a Monti, ha già dichiarato di essere disposto a ripetere l'esperienza dell'anno scorso sempre che il Cavaliere torni a fare il morto. Ma se il Cavaliere fosse il vincente delle elezioni possiamo star certi che il morto non vorrà tornare a farlo.Oppure potrebbe anche cedere a Monti la presidenza, perché no? Invierebbea controllarlo il suo cameriere Angelino. Quanto a lui chiederebbe ed otterrebbe un salvacondotto onorifico. E il Pd? Ruota di scorta benvenuta, ma senza Vendola per rompere definitivamente con la propria genealogia politica che - come lo stesso Monti ha affermato - comincia con la nascita del Pci a Livorno nel 1921. Comunisti senza soluzione di continuità, partito vecchio come tutti gli altri salvo la lista civica montiana. E salvo Ingroia, Monti se l'era dimenticato. Anche Ingroia è nuovo di zecca e infatti anche lui non sopporta il vecchio Partito comunista camuffato da riformista e anche lui, da sponda opposta, lavora affinché il Pd affondi. Noi comunque riteniamo che il centrosinistra vincerà alla Camera perché il "Porcellum", che è una porcata per quanto riguarda la scelta dei candidati e il meccanismo d'attribuzione del premio al Senato, assicura la governabilità alla Camera.Per il Senato il discorso è diverso, ma lì non c'è soltanto Monti, c'è anche Casini e non è affatto detto che sia in tutto e per tutto allineato con Monti. Probabilmente, se il Pd vincerà alla Camera ma il Senato fosse senza maggioranza, Casini l'alleanza con Bersani la farebbe e la governabilità sarebbe assicurata, gli impegni con l'Europa mantenuti, la politica economica europea e italiana orientate verso la crescita. Ecco perché il centrosinistra deve vincere. Personalmente sono liberale e non sono nato nel 1921 ma dalla morte di Ugo La Malfa in poi ho votato sempre a sinistra per un partito riformista. Ce n'è uno solo in Italia, riformista e democratico, con attenzione ai deboli, ai giovani, alle donne, al Mezzogiorno e alla laicità dello Stato. Quando Monti ha parlato del Pci come del progenitore del Pd ho visto che accantoa lui c'era il ministro Riccardi della Comunità di Sant'Egidio che approvava annuendo con la testa; evidentemente pensava ai tempi beati della Dc e non mi è affatto piaciuto.Dovrebbe ricordare - Riccardi - che Moro fece l'accordo con Berlinguer per governare il Paese in un momento di gravi difficoltà e per questo ci rimise pure la vita. Nichi Vendola, me lo lasci dire il buon Riccardi, il Berlinguer di allora lo tratterebbe come un figlioccio un po' più moderato di quanto lui non fosse. **** Si parlerà ancoraa lungo dello scandalo Monte dei Paschi, entrato di prepotenza nella campagna elettorale.Ma è un tema che con la politica c'entra soltanto incidentalmente. Il vero tema non è politico, riguarda piuttosto la struttura del sistema bancario, la vertiginosa moltiplicazione dei titoli derivati, le fondazioni e il loro assetto proprietario, i sistemi di vigilanza.L'articolo di Luciano Gallino pubblicato ieri sul nostro giornale è molto chiaro in proposito: «La banca di Siena ha messo in pratica un modello di affari identico a quello di tutte le banche europee ed è un modello dissennato che sta all'origine della crisi economica in corso dal 2007 e ha portato al dissesto molte decine di banche in quasi tutti i paesi del nostro continente e negli Stati Uniti».Questo modello va dunque riformato radicalmente in alcuni suoi punti nevralgici che sono i seguenti: 1. Occorre separare (come era stabilito nella nostra legge bancaria del 1936) le banche di credito ordinario dalle banche di affari e di lungo finanziamento. Le prime debbono raccogliere depositi e utilizzarli per finanziare le imprese; il loro capitale deve essere investito soltanto in obbligazioni emesse dallo Stato o da esso garantite.2. La proprietà delle banche di credito ordinario deve essere affidata ad una pluralità di soci nessuno dei quali possa detenerne il controllo: fondazioni, fondi pensione, enti non-profit (leggi Amato e Ciampi).3. La vigilanza sulle banche affidata alla Banca centrale, deve avere poteri più penetranti di quelli attuali. In particolare debbono avere il potere di revoca degli amministratori la cui condotta e le cui operazioni presentino aspetti rischiosi per la stabilità della banca ad essi affidata. La Banca d'Italia, allora guidata da Mario Draghi, chiese più volte al governo che i suoi poteri di vigilanza fossero rafforzati e chiese in particolare di poter revocare gli amministratori. Oggi la vigilanza può solo ricorrere alla "moral suasion" che non è un potere ma una semplice raccomandazione. Analoghe richieste furono fatte dal Fondo monetario internazionale, anch'esso preoccupato per gli scarsi poteri della vigilanza della Banca d'Italia.Il governo, nella persona del superministro Tremonti, rifiutò. Sarebbe molto opportuno che su questo punto la Banca d'Italia fornisse alla magistratura e alla Corte dei Conti la documentazione delle sue richieste e la risposta negativa del ministro competente.Il Presidente della Repubblica è giustamente preoccupato di quanto è accaduto, reclama chiarezza, confida nella magistratura e difende la Banca d'Italia dalle critiche faziose che le vengono rivolte. Ha segnalato anche, e giustamente, possibili "cortocircuiti" tra organi di informazione e autorità giudiziarie, che possano influire negativamente sui depositanti e sul mercato. Occorre tuttavia distinguere tra organi di informazione che ricercano la verità come è loro compito deontologico e istituzionale; possono talvolta incorrere in qualche errore come a tutti può capitare nell'effettuare il loro lavoro. Altra cosa invece avviene quando l'organo di informazione fabbrica notizie inesistenti e le diffonde per influire sui mercati e sulla politica. Queste sono macchine del fango e il cortocircuito che provocano non è occasionale ma consapevole e voluto.Per rafforzare il risanamento del Monte dei Paschi sarebbe anche molto opportuno a nostro avviso che il ministro dell'Economia nominasse due consiglieri d'amministrazione della banca in occasione del prestito dei Monti-bond. La presenza provvisoria dello Stato nel capitale della banca è garanzia dell'opera di pulizia in corso dopo lo "tsunami" di Mussari e dei suoi accoliti.Quanto alla fondazione senese, è evidente che debba fortemente diminuire la sua presenza azionaria nella banca. Lo faccia al più presto e discenda al 20 per cento, meglio meno che più.Post scriptum. Ieri ed oggi il nostro giornale è presente a Torino come lo fu l'anno scorso a Bologna, con manifestazioni intitolate "la Repubblica delle Idee": dibattiti, prolusioni, interviste su temi di perdurante attualità.I torinesi hanno affollato le nostre iniziative con un interesse ed una simpatia dell'intera città.Invio a tutti i colleghi ed amici e al direttore Ezio Mauro i miei più affettuosi auguri e li invio anche ai cittadini di Torino. Nel lontano 1968 fui deputato in quel collegio, indipendente nelle liste del Partito socialista. Amo molto quella città e faccio voti affinché il lavoro, lo sviluppo economico e culturale abbiano la meglio sulla attuale stasi. Torino fu la culla del nostro Risorgimento e uno dei principali centri di crescita e di solidarietà sociale e nazionale. Questa è la sua vocazione che anche in tempi difficili non è mai stata abbandonata. © RIPRODUZIONE RISERVATADocument LAREP00020130203e92300007
(segue dalla prima pagina)DAI NOSTRI INVIATI CARLO BONINI LELLO PARISE   594 words2 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)TRANI - Con una sequestro di 385 mila euro nella filiale Mps di Corato, la Procura di Trani rianima un'inchiesta datata gennaio 2012 e la tempesta giudiziaria sui "derivati" si fa politicamente "perfetta". Non fosse altro perché nel fascicolo processuale, che risale al gennaio 2012, i pm Michele Ruggiero e Antonio Savasta hanno iscritto da 11 mesi al registro degli indagati per «omesso controllo» l'ex capo della vigilanza di Banca d'Italia e oggi presidente della Rai Anna Maria Tarantola, l'attuale direttore centrale della Vigilanza Stefano Mieli e altri 5 ispettori dell'epoca (tra cui Simona Iannotti). La vicenda riguarda infatti i contratti cosiddetti di " interest rate swaps" fatti sottoscrivere alla clientela nel 2009 da Monte dei Paschi di Siena, Bnl, Unicredit, Intesa San Paolo (che in comunicato parla di «operazioni di trascurabile rilevanza per il bilancio») e Credem. Istituti nei cui confronti la Procura ipotizza i reati di truffa e usura aggravata e su cui, a giudizio dell'accusa, Palazzo Koch non vigilò adeguatamente. L'inchiesta - che conta diverse decine di indagati - aveva avuto una sua prima discovery nel gennaio dello scorso anno, quando la Procura di Trani, sollecitata da una serie di esposti di imprenditori del nord della Puglia, aveva sequestrato a Mps e Banco di Napoli (del gruppo Intesa San Paolo) questi particolari contratti "derivati" per un valore di 220 milioni, contestandone la regolarità e imputando ai due istituti «un profitto illecito in danno della clientela» di 4 milioni. Nella ricostruzione dell'accusa, infatti, le banche, che utilizzavano questi strumenti a garanzia dei mutui a tasso variabile riconosciuti alla clientela, avevano creato un marchingegno infernale che, di fatto, costringeva il debitore a pagare due volte gli interessi passivi. Sia cioè quelli legati al proprio finanziamento, sia quelli aggiuntivi legati alle perdite sui contratti derivati che pure dei mutui avrebbero dovuto costituire una sorta di "garanzia" contro la fluttuazione dei tassi.Alla Tarantola e agli ispettori di Bankitalia (per altro già prosciolti da ogni addebito in un procedimento penale "gemello" istruito da Trani e riguardante titoli "tossici" emessi dalla ex Banca 121), i pm contestano l'omessa vigilanza sulla base di una relazione con cui via Nazionale diede il via libera a questi particolari derivati e in cui, testualmente, si legge: «Questo Istituto non ha ravvisato per i profili di competenza aspetti di rilievo sanzionatorio-amministrativo». Anche se il Procuratore di Trani, Carlo Maria Capristo, tiene a non incendiare ulteriormente una polemica già incandescente e una tensione palpabile con tre Procure che indagano su uno stesso oggetto (i derivati) e una stessa banca (Mps). Siena, ovviamente, Trani (che con i magistrati toscani dovrebbe incontrarsi nei prossimi giorni)e la Procura di Roma, l'ultima a muoversi, 48 ore fa, sulla base di esposti dei consumatori con un'inchiesta su Mps che ipotizza a carico di ignoti la manipolazione del mercato e l'ostacolo alla vigilanza. Ieri, Roma ha ricevuto i primi atti da Bankitalia e Consob (la quale sentirà la prossima settimana gli analisti di Ernst&Young, revisori dei bilanci di Mps) e che ragionevolmente trasferirà per competenza a Siena la sua inchiesta.Dice il Procuratore di Trani: «Non vogliamo interferire, né essere protagonisti a qualunque costo. Abbiamo semplicemente dato seguito a una denuncia dell'Adusbef. E la domanda è: i dirigenti di Mps e Intesa, insieme ai controllori di Consob e Banca d'Italia hanno vigilato sulla bontà di alcuni prodotti finanziari proposti a uomini di affari di almeno 230 aziende?». © RIPRODUZIONE RISERVATADocument LAREP00020130202e9220000s
"Montepaschi, così veniva espulso chi tentava di liberarsi dai partiti"; Il retroscena; Grottanelli: cacciato perché volevo applicare la legge Ciampidal nostro inviato ANDREA GRECO   594 words2 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)«LA RADICE di tutti i guai di Siena», a dar retta a Giovanni Grottanelli de' Santi, è il non rispetto della legge Ciampi, che intendeva separare le Fondazioni dalle banche conferitarie.I senesi, da babbo Monte, non hanno mai voluto separarsi, e su questo hanno lastricato la strada degli errori, tutta in discesa da un decennio. SONO almeno tre i momenti in cui sarebbe stato possibile fare le cose per bene e secondo normativa. Ma le ritrosie dei leader locali, sostenuti dai partiti forti in città (Pci-Pds-Ds e Dc-Margherita) hanno sempre vinto. E ora sono dolori, come emerge da un documento interno dell'ente - dispensatore di due miliardi di euro al territorio nel periodo - che «evidenzia una liquidità che si esaurisce con la fine del secondo trimestre 2013». Una ricostruzione dei primi errori emerge da una lettera indirizzata da Grottanelli de' Santi (ex presidente della Fondazione Mps) a Giuseppe Guzzetti.«Quando mi dimisi nel 2000 (perché nel consiglio andavo costantemente in minoranza) la ragione fu che leggevo nella normativa di Ciampi che nell'organo delle fondazioni non doveva predominare la maggioranza politica del Comune. Il consiglio doveva essere espressione della società civile senza nessuna precostituita maggioranza». La ricostruzione del giurista toscano di area cattolica fa più luce sull'avvento di Giuseppe Mussari a Palazzo Sansedoni. Una nomina inattesa, che l'avvocato calabrese apprese pochi giorni prima, rientrando di corsa dalla Sardegna. La presidenza del primo azionista della banca spettava in realtà a Pierluigi Piccini, potente sindaco di Siena, retto da un monocolore Pds (e dipendente Mps). Il suo strappo con gli ex democristiani si consuma sulla vicepresidenza, che i fratelli Monaci, esponenti del potere «bianco», volevano per Gabriello Mancini. Piccini pone il veto su Mancini (si rifarà con la presidenza 2006), ma resta vittima di un cavillo di Vincenzo Visco, ministro dalemiano dell'Economia che lo rende ineleggibile. Dopo la breve parentesi di Giulio Sapelli, mandato da Visco a scrivere lo statuto dell'ente Mps, inizia la stagione di Mussari.Ovvero gli anni grassi, con un crescendo di erogazioni a pioggia che olia il consenso locale.Meno attenzione, Mussari, destina all'adeguamento alla normativa: il consiglio della fondazione continua a essere di nomina degli enti (ancora oggi, sono 13 su 16 i posti scelti da Comune e Provincia); e la discesa sotto il 50% avviene con un escamotage, per cui la quota eccedente la metà del capitale è convertita in azioni privilegiate, senza voto.La terza, più grave occasione mancata è della primavera 2011.La fondazione si è già svenata, per seguire l'esosa acquisizione di Antonveneta da parte della banca, retta ora da Mussari. Tuttavia l'autorità Eba chiede al Monte un altro aumento di capitale da 2,5 miliardi, per coprire i rischi dei tanti investimenti strani ora sotto accusa. Mancini va a consigliarsi da Guzzetti (di cui è anche vice nell'associazione Acri). Può scegliere se sborsare altri 1.250 milioni, indebitandosi, o diluirsi sotto il 40%. «In quella riunione all'Acri s'era optato per la diluizione - racconta ora una fonte - ma poi Mancini tornò a Siena, ne parlò coi referenti locali e fece sapere a Guzzetti che se vendeva un'azione sotto il 51% lo avrebbero cacciato». Nel giugno 2011 Mancini, seguendo per intero l'aumento in Mps, dichiarava: «É un costo importante per la fondazione, dalle conseguenze notevolissime».Non poteva capire quanto avesse ragione. © RIPRODUZIONE RISERVATADocument LAREP00020130202e9220000r
Napolitano: "Basta cortocircuiti tra la magistratura e la stampa"; La polemica Il Capo dello Stato torna sul caso Mps. Il Pdl lo attacca: giornali frenati solo quando toccano la sinistraSILVIO BUZZANCA   479 words2 February 2013La RepubblicaLAREPItalianGruppo Editoriale L´Espresso Spa   ROMA - Giorgio Napolitano è preoccupato «degli effetti non positivi, quasi dei cortocircuiti» che si creano nel rapporto tra informazione e magistratura.Con la prima «che tende ad avere il massimo di elementi per assolverea un ruolo di propulsione alla ricerca della verità», e la seconda che vuole la «riservatezza necessaria alle indagini giudiziarie e il rispetto del segreto».Parole che il presidente della Repubblica rivolge ad una delegazione dell'Ordine dei giornalisti ricevuta al Quirinale in occasione del cinquantesimo anniversario della nascita dell'organismo. Parole che il capo dello Stato vuole calare nella strettissima attualità. Napolitano dice, infatti, di pensare «al richiamo piuttosto brusco di un importante ufficio giudiziario, la Procura di Siena che segue la complessa indagine sul Monte dei Paschi, di fronte alla pubblicazione di notizie che ha dichiarato infondate e di cui ha fatto comprendere la possibile ricaduta destabilizzante sui mercati. Al punto da ventilare provvedimenti per aggiotaggio e insider trading».Il richiamo di Napolitano però non piace al Pdl. Ecco allora Fabrizio Cicchitto dire che «la libertà di stampa non può essere sospesa solo nel caso del Monte».Il capogruppo del Pdl alla Camera ha nel mirino la Procura di Siena. Ma finisce per criticare anche il Presidente della Repubblica che parla di «cortocircuito» e sembra condividere le dichiarazione dei magistrati senesi contro le notizie infondate. Contro la Procura toscana scende in campo anche Angelino Alfano che ironizza: «Da ex Guardasigilli voglio fare le mie più vive congratulazioni ai magistrati per come stanno conducendo le indagini: nessuna intercettazione è stata pubblicata, c'è stato il rispetto perfetto della privacy, nessuna custodia cautelare. Invochiamo il modello senese per tutti i cittadini italiani, non soloa favore della sinistra». Da sinistra, intanto, arriva la decisa presa di posizione di Pier Luigi Bersani che da Firenze, annuncia: «Non siamo mammolette e non accettiamo che ci faccia la predica chi ha cancellato il falso in bilancio: reato che noi reintrodurremo il primo giorno di governo. Proponiamo una Commissione di inchiesta sull'utilizzo dei derivati». Lo stesso Bersani incassa il dietrofront del premier uscente Monti, che lo rassicura dagli schermi del Tg3: «Sono convinto che Bersani non c'entri niente» con lo scandalo. E comunque - aggiunge Monti «quando ho detto che il Pd c'entra non volevo attaccare il partito di Bersani». Sempre da centrosinistra arriva l'affondo di Bruno Tabacci.«Partiti che abbiano tentato di arruolare banchieri in questi anni ce ne sono stati.A cominciare dalla Lega che, attraverso Tremonti, voleva mettere le fondazioni bancarie sotto il controllo degli Enti locali», dice Tabacci. Il quale ricorda che «la stessa Lega ha dato vita all'esperienza di Credieuronord, una banca finita in disastro dopo cinque operazioni». © RIPRODUZIONE RISERVATADocument LAREP00020130202e9220000p
Procura di Trani, guerra ai derivati indagini su cinque banche ipotesi di reato: truffa e usura; Nel mirino decine di dirigenti. Mps, Consob convoca i revisoriDAI NOSTRI INVIATI CARLO BONINI LELLO PARISE   612 words2 February 2013La RepubblicaLAREPItalianGruppo Editoriale L´Espresso Spa   TRANI - Con una sequestro di 385 mila euro nella filiale Mps di Corato, la Procura di Trani rianima un'inchiesta datata gennaio 2012 e la tempesta giudiziaria sui "derivati" si fa politicamente "perfetta". Non fosse altro perché nel fascicolo processuale, che risale al gennaio 2012, i pm Michele Ruggiero e Antonio Savasta hanno iscritto da 11 mesi al registro degli indagati per «omesso controllo» l'ex capo della vigilanza di Banca d'Italia e oggi presidente della Rai Anna Maria Tarantola, l'attuale direttore centrale della Vigilanza Stefano Mieli e altri 5 ispettori dell'epoca (tra cui Simona Iannotti). La vicenda riguarda infatti i contratti cosiddetti di " interest rate swaps" fatti sottoscrivere alla clientela nel 2009 da Monte dei Paschi di Siena, Bnl, Unicredit, Intesa San Paolo (che in comunicato parla di «operazioni di trascurabile rilevanza per il bilancio») e Credem. Istituti nei cui confronti la Procura ipotizza i reati di truffa e usura aggravata e su cui, a giudizio dell'accusa, Palazzo Koch non vigilò adeguatamente. L'inchiesta - che conta diverse decine di indagati - aveva avuto una sua prima discovery nel gennaio dello scorso anno, quando la Procura di Trani, sollecitata da una serie di esposti di imprenditori del nord della Puglia, aveva sequestrato a Mps e Banco di Napoli (del gruppo Intesa San Paolo) questi particolari contratti "derivati" per un valore di 220 milioni, contestandone la regolarità e imputando ai due istituti «un profitto illecito in danno della clientela» di 4 milioni. Nella ricostruzione dell'accusa, infatti, le banche, che utilizzavano questi strumenti a garanzia dei mutui a tasso variabile riconosciuti alla clientela, avevano creato un marchingegno infernale che, di fatto, costringeva il debitore a pagare due volte gli interessi passivi. Sia cioè quelli legati al proprio finanziamento, sia quelli aggiuntivi legati alle perdite sui contratti derivati che pure dei mutui avrebbero dovuto costituire una sorta di "garanzia" contro la fluttuazione dei tassi.Alla Tarantola e agli ispettori di Bankitalia (per altro già prosciolti da ogni addebito in un procedimento penale "gemello" istruito da Trani e riguardante titoli "tossici" emessi dalla ex Banca 121), i pm contestano l'omessa vigilanza sulla base di una relazione con cui via Nazionale diede il via libera a questi particolari derivati e in cui, testualmente, si legge: «Questo Istituto non ha ravvisato per i profili di competenza aspetti di rilievo sanzionatorio-amministrativo». Anche se il Procuratore di Trani, Carlo Maria Capristo, tiene a non incendiare ulteriormente una polemica già incandescente e una tensione palpabile con tre Procure che indagano su uno stesso oggetto (i derivati) e una stessa banca (Mps). Siena, ovviamente, Trani (che con i magistrati toscani dovrebbe incontrarsi nei prossimi giorni)e la Procura di Roma, l'ultima a muoversi, 48 ore fa, sulla base di esposti dei consumatori con un'inchiesta su Mps che ipotizza a carico di ignoti la manipolazione del mercato e l'ostacolo alla vigilanza. Ieri, Roma ha ricevuto i primi atti da Bankitalia e Consob (la quale sentirà la prossima settimana gli analisti di Ernst&Young, revisori dei bilanci di Mps) e che ragionevolmente trasferirà per competenza a Siena la sua inchiesta.Dice il Procuratore di Trani: «Non vogliamo interferire, né essere protagonisti a qualunque costo. Abbiamo semplicemente dato seguito a una denuncia dell'Adusbef. E la domanda è: i dirigenti di Mps e Intesa, insieme ai controllori di Consob e Banca d'Italia hanno vigilato sulla bontà di alcuni prodotti finanziari proposti a uomini di affari di almeno 230 aziende?». © RIPRODUZIONE RISERVATADocument LAREP00020130202e9220000o
"Così fui costretto a lasciare il Monte"; Il retroscenadal nostro inviato ANDREA GRECO   579 words2 February 2013La RepubblicaLAREPItalianGruppo Editoriale L´Espresso Spa   «LA RADICE di tutti i guai di Siena», a dar retta a Giovanni Grottanelli de' Santi, è il non rispetto della legge Ciampi, che intendeva separare le Fondazioni dalle banche conferitarie.I senesi, da babbo Monte, non hanno mai voluto separarsi, e su questo hanno lastricato la strada degli errori, tutta in discesa da un decennio. SONO almeno tre i momenti in cui sarebbe stato possibile fare le cose per bene e secondo normativa. Ma le ritrosie dei leader locali, sostenuti dai partiti forti in città (Pci-Pds-Ds e Dc-Margherita) hanno sempre vinto. E ora sono dolori, come emerge da un documento interno dell'ente - dispensatore di due miliardi di euro al territorio nel periodo - che «evidenzia una liquidità che si esaurisce con la fine del secondo trimestre 2013». Una ricostruzione dei primi errori emerge da una lettera indirizzata da Grottanelli de' Santi (ex presidente della Fondazione Mps) a Giuseppe Guzzetti.«Quando mi dimisi nel 2000 (perché nel consiglio andavo costantemente in minoranza) la ragione fu che leggevo nella normativa di Ciampi che nell'organo delle fondazioni non doveva predominare la maggioranza politica del Comune. Il consiglio doveva essere espressione della società civile senza nessuna precostituita maggioranza». La ricostruzione del giurista toscano di area cattolica fa più luce sull'avvento di Giuseppe Mussari a Palazzo Sansedoni. Una nomina inattesa, che l'avvocato calabrese apprese pochi giorni prima, rientrando di corsa dalla Sardegna. La presidenza del primo azionista della banca spettava in realtà a Pierluigi Piccini, potente sindaco di Siena, retto da un monocolore Pds (e dipendente Mps). Il suo strappo con gli ex democristiani si consuma sulla vicepresidenza, che i fratelli Monaci, esponenti del potere «bianco», volevano per Gabriello Mancini. Piccini pone il veto su Mancini (si rifarà con la presidenza 2006), ma resta vittima di un cavillo di Vincenzo Visco, ministro dalemiano dell'Economia che lo rende ineleggibile. Dopo la breve parentesi di Giulio Sapelli, mandato da Visco a scrivere lo statuto dell'ente Mps, inizia la stagione di Mussari.Ovvero gli anni grassi, con un crescendo di erogazioni a pioggia che olia il consenso locale.Meno attenzione, Mussari, destina all'adeguamento alla normativa: il consiglio della fondazione continua a essere di nomina degli enti (ancora oggi, sono 13 su 16 i posti scelti da Comune e Provincia); e la discesa sotto il 50% avviene con un escamotage, per cui la quota eccedente la metà del capitale è convertita in azioni privilegiate, senza voto.La terza, più grave occasione mancata è della primavera 2011.La fondazione si è già svenata, per seguire l'esosa acquisizione di Antonveneta da parte della banca, retta ora da Mussari. Tuttavia l'autorità Eba chiede al Monte un altro aumento di capitale da 2,5 miliardi, per coprire i rischi dei tanti investimenti strani ora sotto accusa. Mancini va a consigliarsi da Guzzetti (di cui è anche vice nell'associazione Acri). Può scegliere se sborsare altri 1.250 milioni, indebitandosi, o diluirsi sotto il 40%. «In quella riunione all'Acri s'era optato per la diluizione - racconta ora una fonte - ma poi Mancini tornò a Siena, ne parlò coi referenti locali e fece sapere a Guzzetti che se vendeva un'azione sotto il 51% lo avrebbero cacciato». Nel giugno 2011 Mancini, seguendo per intero l'aumento in Mps, dichiarava: «É un costo importante per la fondazione, dalle conseguenze notevolissime».Non poteva capire quanto avesse ragione. © RIPRODUZIONE RISERVATADocument LAREP00020130202e92200007
TUTTE LE COLPE DELL'EUROFINANZALUCIANO GALLINO   1,229 words2 February 2013La RepubblicaLAREPItalianGruppo Editoriale L´Espresso Spa   LA VICENDA del Monte dei Paschi si può così riassumere: la banca senese ha messo in pratica un modello di affari identico a quello delle maggiori banche europee. È un modello dissennato, che è all'origine della crisi economica in corso dal 2007e ha portato al dissesto decine di banche in quasi tutti i paesi. Mps ha potuto applicarlo fino a ieri perché una seria riforma della finanza Ue non ha compiuto finora alcun passo avanti. Ma parlare dei guai di Mps non dovrebbe condurre a ignorare, come sta accadendo, che all'origine di essi vi sono le storture dell'intero sistema finanziario europeo.Un posto di riguardo in esso occupa il sistema bancario ombra. È formato da enti finanziari che non sono banche ma operano come banche: prestano denaro, emettono titoli e li negoziano, accolgono depositi. Si tratta di fondi monetari, fondi speculativi, veicoli di investimento speciale o strutturato (Siv). Nel 2007 gli attivi del sistema ombra europeo valevano circa 20 trilioni di euro, più o meno quanto gli attivi in bilancio.Stando a un recente rapporto del Financial Stability Board, nel 2011 essi erano saliti a 25 trilioni.Come si legge in un rapporto presentato al Congresso Usa fin dal giugno 2008, il carattere che giustifica l'espressione "sistema ombra" è l'assenza di regolazione e di sorveglianza.Quando Mps acquistò anni fa da un Siv della Dresdner Bank un derivato per 400 milioni non fece altro che avvalersi del sistema bancario ombra per finanziarsi. Si dirà: ma li ha pur presi da una banca. Errore: un Siv è creato da una banca come una società di scopo giuridicamente autonoma. In quasi tutti i casi non ha una sede fisica né personale; però ha facoltà di trasformare i crediti della banca sponsor in titoli negoziabili, pagandoli con il ricavato di titolia breve termine che esso emette. È il processo chiamato da noi cartolarizzazione. Tra il 2000e il 2008, tramitei loro veicoli - che possono essere decine per ciascuna banca - le banche europee hanno effettuato un volume di cartolarizzazioni pari a 3,7 trilioni di euro. Italia e Germania effettuano ciascuna circa il 10 per cento delle transazioni, corrispondenti a 347 miliardi di euro per la prima, 326 per la seconda. Il tutto all'ombra, cioè al di fuori della portata dei regolatori e dei sorveglianti.Una riforma finanziaria della Ue dovrebbe quindi mettere in primo piano una drastica riduzione del sistema bancario ombra e un severo controllo di quel che resta, mentre governi ed esperti dovrebbero battersi per avviare la riforma stessa, piuttosto che cercare ogni volta in vicende locali la chiave del dissesto di questa o quella banca. Se qualcuno, per dire, si mettesse a studiare le origini locali del dissesto di gran parte delle banche regionali tedesche, alcune grandi come Mps, dovrebbe lavorare decenni. Mentre la causa è nuda e cruda, come nel caso Mps: hanno fatto ciò che le leggi permettevano di fare, grazie a trent'anni di deregolazione della finanza.Il caso Mps offre altre due utili indicazioni per una riforma efficace del sistema finanziario. In primo luogo va notato che il titolo che ha comprato e utilizzato per operazioni di rifinanziamento è il peggio che l'ingegneria finanziaria abbia inventato. Si è trattato infatti, a quanto si legge, di una obbligazione avente per collaterale un debito (acronimo Cdo), ma al quadrato. Una Cdo, anche semplice, è di per sé un oggetto pericoloso. Infatti può contenere fino a un centinaio di altri titoli obbligazionari sostenuti da un'ipoteca, ciascun o d e i quali può c o n t e n e re, a sua volta, gran numero di titoli di debito. Ciò spiega sia il costo di una Cdo, in genere superiore al miliardo ( p e r c u i viene venduta quasi soltanto a fette), sia l'impossibilità di stabilire il rischio che contiene se non mediante complicatissimi modelli matematici, che quasi nessuno è in grado di capire: inclusi, parrebbe, i dirigenti di Mps. Ora, si noti bene, una Cdo al quadrato è formata da fette o trance di altre Cdo.Il che significa, al confronto, che tenere un barile di nitroglicerina in tinello non è più pericoloso di una bottiglia di minerale.Ci sono poi i guai in cui si è cacciata Mps con l'acquisizione di Antonveneta nel 2007. Sembra siano stati, i suoi dirigenti, piuttosto sprovveduti. Ma fin dagli anni '90 la corsa all'ingigantimento delle banche è stata favorita ed esaltata come un segno di modernizzazione dalle organizzazioni internazionali, dagli esperti, dai governi di tutta la Ue. Come risultato il numero delle banche europee è assai diminuito, mentre è aumentato il peso economico delle più grandi, senza che ciò abbia minimamente giovato all ' e c o n o mia reale.Se nel 2007 e r a n o t r o p p o grandi per l a s c i a r l e fallire, ogg i s o n o t r o p p o grandi per evitare che la Bce pres t i l o r o 1.100 miliardi all'1 per cento di interesse - di cui o l t r e u n quarto sono andatia b a n c h e italiane - come ha fatto tra il novembre 2011 e il febbraio 2012. Un monte di denaro che in misura minima è affluito all'economia reale sotto forma di crediti delle piccole e medie imprese: per la massima parte è stato utilizzato dalle banche per rifinanziarsi e ricapitalizzarsi. Un segno, ve ne fosse mai bisogno, che una riforma del sistema finanziario europeo dovrebbe pure imporre un limite alla grandezza delle banche.In sostanza, la vicenda Mps, nata dall'applicazione letterale di un modello d'affari comune a tutte le banche europee, che ne ha già condotte decine di altre al dissesto, sembra un'ottima occasione per evitare non solo di prendere posizione, ma perfino di parlare di riforma dell'eurofinanza. Eppure c'è un testo da cui si potrebbe partire per discutere di quella che anche sul piano politico, non solo su quello economico, è la più importante riforma di cui l'Italia e la Ue avrebbero bisogno. Magari per criticarlo. Mi rifersico al Liikanen Report - dal nome del presidente del gruppo che l'ha redatto- relativo alla riforma della struttura del sistema bancario Ue trasmesso alla Commissionea ottobre 2012,è nato male. Infatti undici su dodici membri del gruppo erano dirigenti di istituzioni finanziarie. Sarebbe come nominare un gruppo di architetti per giudicare i progetti di ciascuno di loro. Tuttavia qualcosa di solido su cui discutere nel rapporto c'è. Tra i problemi del sistema bancario europeo esso indica infatti l'eccessiva assunzione di rischio; l'aumento di complessità, volume e portata che rende difficile il controllo da parte dei dirigenti; l'aumento eccessivo dell'effetto di leva finanziaria e la limitata capacità di assorbire le perdite; l'eccessiva fiducia riposta sui modelli interni di gestione del rischio e sulla "disciplina dei mercati".È da un confronto risoluto e ravvicinato con simili questioni che dipende l'avvio a soluzione della crisi europea, dinanzi ai costi sociali e umani che essa infligge a milioni di persone. Ed è questo che l'Italia dovrebbe pretendere da Bruxelles.In alternativa, possiamo continuare a discutere se il portone della Mps debba essere restaurato o no. © RIPRODUZIONE RISERVATADocument LAREP00020130202e92200006
(segue dalla prima pagina)CARLO BONINI   821 words1 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)ROMA - Se i numeri hanno un senso, ce n'è uno - 43 - che si raccoglie in questi giorni al Comando Generale della Guardia di Finanza e che racconta cosa si è mosso e si muove nella pancia del mercato finanziario italiano. Che dà un contesto alla vicenda Monte dei Paschi di Siena. Quarantatrè sono le indagini ancora "coperte" che la sola Finanza, su delega delle diverse Procure, sta conducendo in tutto il Paese su operazioni in "derivati", gli strumenti che dovevano proteggere privati e pubbliche amministrazioni dal rischio legato al loro debito e che, al contrario, li hanno trascinati nell'abisso.Come ora con parole drammatiche segnala anche il presidente della Consob, Giuseppe Vegas, avvertendo che «i derivati sono una bolla che mette a rischio l'intera economica mondiale». «Le indagini - si legge in un documento del Comando - hanno fatto emergere due caratteristiche costanti. La prima: il coinvolgimento di intermediari( broker ), consulenti ( arranger) o controparti delle operazioni che hanno proposto ristrutturazioni di debiti pregressie la stipula di contratti derivati di copertura. La seconda: il prevalente ricorso a strumenti derivati strutturati, del tipo " interest rate swap non par" e " interest rate swap collar ", sottoscritti da Enti pubblici per tutelarsi dai rischi legati alla variazione dei tassi di interesse applicati sulle strutture di debito assunte da quegli stessi Enti». Intorno ai "derivati" e più in generale nei mercati finanziari si è giocata dunque una partita spesso truccata dove hanno guadagnato in pochi con i soldi degli altri e perso in tanti con i soldi propri. E di cui è traccia evidente nelle statistiche che riassumono i risultati raggiunti nel 2012 con un aumento delle persone denunciate e arrestate per reati bancari, societari, fallimentari e di borsa.Spicchi di una stessa melae protagonisti di uno stessa deriva che un qualificato analista del Comando Generale riassume con un'immagine efficace. «E' come osservare una scimmia che sega il ramo dell'albero su cui è seduta». Dove la scimmia assume ora le sembianze del banchiere, ora del broker o dell'intermediario finanziario infedeli. Convinta che, in qualche modo, "il mercato" sarà in grado da solo di assorbire il danno incalcolabile alla fiducia degli investitori (il ramo dell'albero) che, al contrario, una volta spezzata è difficile da rigenerare in tempi brevi. Del resto, cosa si muova nelle pieghe del nostro mercato finanziario lo dimostra anche il numero delle segnalazioni di operazioni sospette registrate dall'Unità di Intelligence Finanziaria (Uif) della Banca d'Italia. Nel solo 2012, sono state 67 mila, il doppio rispetto al 2011, e, di queste, 55 mila sono state girate per essere "lavorate" al Nucleo speciale di polizia valutaria, che ne ha chiuse con successo oltre 12 mila. Un dato macroscopico che nei prossimi mesi potrebbe crescere. Non fosse altro per la firma, il 14 gennaio scorso, del "protocollo di intesa" tra la Consob e la Guardia di Finanza.Atto conclusivo di un faticosissimo iter e che dovrebbe finalmente consentire, dopo anni, lo scambio e l'accesso di informazioni tra le attività di vigilanza borsistica e il lavoro investigativo della fiamme gialle, che, «a richiesta» della stessa Consob, potranno essere strumento operativo nell'acquisizione di dati, notizie, ispezioni, sequestri e perquisizioni. Rendendo così la vigilanza dei mercati finanziari più concreta e soprattutto tempestiva di quanto non lo sia stata sin qui. Magari impedendo, come è regolarmente accaduto in questi anni, che le stalle vengano chiuse a buoi ormai fuggiti.Anche perché c'è una verità elementare che spesso viene rimossa nel discorso pubblico. Nei mercati finanziari si gioca una delle battaglie decisive nella lotta al riciclaggio. «Una holding - si legge ancora in un report del Comando Generale - che è oggi la prima azienda del Paese, davanti a colossi della capitalizzazione come Eni, Enel, Unicredit, Intesa san Paolo». Un'impresa - documenta ancora la Finanza - che ormai ha una dimensione pari al 10 per cento del nostro Pil (statisticamente, esattamente il doppio di quanto uno studio del Fondo Monetario ha calcolato che pesi il riciclaggio nelle economie mondiali). In grado, dunque, soltanto all'interno dei nostri confini, di "produrre" 410 milioni di euro al giorno, 17 milioni di euro l'ora, 285 mila euro al minuto, 4.750 euro al secondo. Che lava e reinveste in "prodotti finanziari" il frutto dell'evasione fiscale (anche per quest'anno stimata in 120 miliardi di euro), come i patrimoni illeciti della criminalità organizzata, il traffico di stupefacenti. E contro la quale il nostro Parlamento è riuscito a non darsi ancora (l'ultima occasione sfumata è stata l'approvazione con il governo Monti della modesta legge anti-corruzione) lo strumento del reato di auto-riciclaggio. L'unico che consentirebbe un'acquisizione più agevole delle fonti di prova e un'aggressione sistematica ai patrimoni "neri" con sequestri e confische.Lo stesso reato che in paesi europei come Spagna, Portogallo, Svizzera, Germania e Olanda è legge dello Stato ormai da anni.Document LAREP00020130201e9210000o
(segue dalla prima pagina)FRANCESCO VIVIANO   602 words1 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - La fondazione del Montepaschi di Siena ed il ruolo dell'ex presidente dello Ior, Gotti Tedeschi, nell'acquisto dell'Antonventa dalla banca spagnola Santander, sono stati al centro della frenetica giornata di ieri a Palazzo di giustizia di Siena. Il responsabile del Santander in Italia, Ettore Gotti Tedeschi rappresentante in Italia della banca spagnola, ed il presidente della Fondazione Gabriello Mancini sono stati interrogati: i pm di Siena hanno voluto ricostruire i momenti dell'acquisto dell'Antonveneta (costato complessivamente 17 miliardi tra prezzo e debiti accollati) fino alla stipula dei derivati necessari a finanziare l'operazione. Contratti rivelatisi poi "tossici" tanto da mettere in crisi il bilancio della più antica banca del mondo.Dalle poche indiscrezioni che filtrano è emerso che Gotti Tedeschi, ancora adesso rappresentante in Italia del Banco Santander, non avrebbe avuto nessun ruolo nella trattativa tra il Montepaschi e la banca spagnola per l'acquisto dell'Antonveneta.«Trattarono direttamente» ha dichiarato Gotti Tedeschi ai pm Antonio Nastasi, Giuseppe Grosso e Aldo Natalini. E quando è stata la volta del Presidente della Fondazione Montepaschi, Gabriello Mancini, i pm hanno chiesto chiarimenti sull'intervento della Fondazione nell'acquisto di Antonveneta in soccorso della Banca senese alla disperata ricerca di capitali. La Fondazione infattiè finita nel mirino dei magistrati perché acquistò 496 milioni di euro delle obbligazioni "Fresh" aumentando in maniera "fittizia", secondo l'accusa, il capitale della banca. «Ho fornito la massima collaborazione» ha detto a conclusione dell'interrogatorio Mancini. Ed oggi la Procura ascolterà un altro testimone, Antonio Rizzo, ex funzionario della banca tedesca Dresdner che ai pm di Milano nell'ambito di un'altra inchiesta aveva accusato senza mezzi termini Gianluca Baldassarri ex capo dell'area finanza di Mps e Matteo Pontone responsabile dell'istituto senese a Londra.Rizzo ha sostenuto che i due intascavano tangenti del 5 per cento per ogni operazione da loro trattata. Insomma un'accelerazione di attività giudiziaria che prosegue senza soste e che provoca anche nervosismo all'interno della Procura per le fughe di notizie tanto da provocare una dichiarazione del procuratore Tito Salerno che l'altro giorno aveva definito l'inchiesta «esplosiva e incandescente» l'inchiesta. «Considerata l'infondatezza delle notizie circa le iniziative che questa procura della Repubblica sarebbe in procinto di adottare, in riferimento all'indagine relativa alla Banca Monte Paschi si sta valutando l'apertura di un procedimento penale per insider trading e aggiotaggio trattandosi di società quotata presso un mercato regolamentato nazionale». Una iniziativa che qualche ora prima era stata preannunciata da uno dei pm titolari dell'inchiesta che ai cronisti del Messaggero e di Repubblica aveva detto: «Non c'è nessuna ipotesi di sequestro di titoli di Montepaschi e non ci sono indagati per associazione per delinquere». Anche Giuseppe Mussari, da giorni blindato nella sua villa poco fuori Siena rompe il silenzio, per smentire dichiarazioni a lui attribuite dai giornali. Da registrare infine le iniziative della Procura della Repubblica di Roma e del Tar del Lazio che sono stati investiti della vicenda in seguito a denunce e ricorsi del Codacons.La Procura romana ha aperto un fascicolo su Mps e nei prossimi giorni faranno acquisizioni presso Bankitaliae Consob sull'acquisto di Antonveneta mentre il Tar del Lazio ha fissato una audizione con la Banca d'Italia per domani per avere chiarimenti sull'utilizzo dei "Monti Bond" per 3,9 miliari di euro in favore di Mps. REPUBBLICA.IT Sul sito di Economia il videocommento di Borsa di Giovanni Pons e lo speciale sullo scandalo Montepaschi con il video sugli interrogatori di Gotti Tedeschi e di Gabriello ManciniDocument LAREP00020130201e9210000n
Bomba derivati, 43 indagini della Finanza e raddoppiano le operazioni sospette; Il rapporto Si moltiplicano, secondo le Fiamme Gialle, i contratti truccati intorno al mercato finanziario nazionaleCARLO BONINI   840 words1 February 2013La RepubblicaLAREPItalianGruppo Editoriale L´Espresso Spa   ROMA - Se i numeri hanno un senso, ce n'è uno - 43 - che si raccoglie in questi giorni al Comando Generale della Guardia di Finanza e che racconta cosa si è mosso e si muove nella pancia del mercato finanziario italiano. Che dà un contesto alla vicenda Monte dei Paschi di Siena. Quarantatrè sono le indagini ancora "coperte" che la sola Finanza, su delega delle diverse Procure, sta conducendo in tutto il Paese su operazioni in "derivati", gli strumenti che dovevano proteggere privati e pubbliche amministrazioni dal rischio legato al loro debito e che, al contrario, li hanno trascinati nell'abisso.Come ora con parole drammatiche segnala anche il presidente della Consob, Giuseppe Vegas, avvertendo che «i derivati sono una bolla che mette a rischio l'intera economica mondiale». «Le indagini - si legge in un documento del Comando - hanno fatto emergere due caratteristiche costanti. La prima: il coinvolgimento di intermediari( broker ), consulenti ( arranger) o controparti delle operazioni che hanno proposto ristrutturazioni di debiti pregressie la stipula di contratti derivati di copertura. La seconda: il prevalente ricorso a strumenti derivati strutturati, del tipo " interest rate swap non par" e " interest rate swap collar ", sottoscritti da Enti pubblici per tutelarsi dai rischi legati alla variazione dei tassi di interesse applicati sulle strutture di debito assunte da quegli stessi Enti». Intorno ai "derivati" e più in generale nei mercati finanziari si è giocata dunque una partita spesso truccata dove hanno guadagnato in pochi con i soldi degli altri e perso in tanti con i soldi propri. E di cui è traccia evidente nelle statistiche che riassumono i risultati raggiunti nel 2012 con un aumento delle persone denunciate e arrestate per reati bancari, societari, fallimentari e di borsa.Spicchi di una stessa melae protagonisti di uno stessa deriva che un qualificato analista del Comando Generale riassume con un'immagine efficace. «E' come osservare una scimmia che sega il ramo dell'albero su cui è seduta». Dove la scimmia assume ora le sembianze del banchiere, ora del broker o dell'intermediario finanziario infedeli. Convinta che, in qualche modo, "il mercato" sarà in grado da solo di assorbire il danno incalcolabile alla fiducia degli investitori (il ramo dell'albero) che, al contrario, una volta spezzata è difficile da rigenerare in tempi brevi. Del resto, cosa si muova nelle pieghe del nostro mercato finanziario lo dimostra anche il numero delle segnalazioni di operazioni sospette registrate dall'Unità di Intelligence Finanziaria (Uif) della Banca d'Italia. Nel solo 2012, sono state 67 mila, il doppio rispetto al 2011, e, di queste, 55 mila sono state girate per essere "lavorate" al Nucleo speciale di polizia valutaria, che ne ha chiuse con successo oltre 12 mila. Un dato macroscopico che nei prossimi mesi potrebbe crescere. Non fosse altro per la firma, il 14 gennaio scorso, del "protocollo di intesa" tra la Consob e la Guardia di Finanza.Atto conclusivo di un faticosissimo iter e che dovrebbe finalmente consentire, dopo anni, lo scambio e l'accesso di informazioni tra le attività di vigilanza borsistica e il lavoro investigativo della fiamme gialle, che, «a richiesta» della stessa Consob, potranno essere strumento operativo nell'acquisizione di dati, notizie, ispezioni, sequestri e perquisizioni. Rendendo così la vigilanza dei mercati finanziari più concreta e soprattutto tempestiva di quanto non lo sia stata sin qui. Magari impedendo, come è regolarmente accaduto in questi anni, che le stalle vengano chiuse a buoi ormai fuggiti.Anche perché c'è una verità elementare che spesso viene rimossa nel discorso pubblico. Nei mercati finanziari si gioca una delle battaglie decisive nella lotta al riciclaggio. «Una holding - si legge ancora in un report del Comando Generale - che è oggi la prima azienda del Paese, davanti a colossi della capitalizzazione come Eni, Enel, Unicredit, Intesa san Paolo». Un'impresa - documenta ancora la Finanza - che ormai ha una dimensione pari al 10 per cento del nostro Pil (statisticamente, esattamente il doppio di quanto uno studio del Fondo Monetario ha calcolato che pesi il riciclaggio nelle economie mondiali). In grado, dunque, soltanto all'interno dei nostri confini, di "produrre" 410 milioni di euro al giorno, 17 milioni di euro l'ora, 285 mila euro al minuto, 4.750 euro al secondo. Che lava e reinveste in "prodotti finanziari" il frutto dell'evasione fiscale (anche per quest'anno stimata in 120 miliardi di euro), come i patrimoni illeciti della criminalità organizzata, il traffico di stupefacenti. E contro la quale il nostro Parlamento è riuscito a non darsi ancora (l'ultima occasione sfumata è stata l'approvazione con il governo Monti della modesta legge anti-corruzione) lo strumento del reato di auto-riciclaggio. L'unico che consentirebbe un'acquisizione più agevole delle fonti di prova e un'aggressione sistematica ai patrimoni "neri" con sequestri e confische.Lo stesso reato che in paesi europei come Spagna, Portogallo, Svizzera, Germania e Olanda è legge dello Stato ormai da anni.Document LAREP00020130201e9210000l
Mps, sentiti Gotti Tedeschi e Mancini si muovono il Tar e la procura di Roma; L'inchiesta; I presidenti della Fondazione e di Santander Italia: collaboriamo con i pmFRANCESCO VIVIANO   623 words1 February 2013La RepubblicaLAREPItalianGruppo Editoriale L´Espresso Spa   SIENA - La fondazione del Montepaschi di Siena ed il ruolo dell'ex presidente dello Ior, Gotti Tedeschi, nell'acquisto dell'Antonventa dalla banca spagnola Santander, sono stati al centro della frenetica giornata di ieri a Palazzo di giustizia di Siena. Il responsabile del Santander in Italia, Ettore Gotti Tedeschi rappresentante in Italia della banca spagnola, ed il presidente della Fondazione Gabriello Mancini sono stati interrogati: i pm di Siena hanno voluto ricostruire i momenti dell'acquisto dell'Antonveneta (costato complessivamente 17 miliardi tra prezzo e debiti accollati) fino alla stipula dei derivati necessari a finanziare l'operazione. Contratti rivelatisi poi "tossici" tanto da mettere in crisi il bilancio della più antica banca del mondo.Dalle poche indiscrezioni che filtrano è emerso che Gotti Tedeschi, ancora adesso rappresentante in Italia del Banco Santander, non avrebbe avuto nessun ruolo nella trattativa tra il Montepaschi e la banca spagnola per l'acquisto dell'Antonveneta.«Trattarono direttamente» ha dichiarato Gotti Tedeschi ai pm Antonio Nastasi, Giuseppe Grosso e Aldo Natalini. E quando è stata la volta del Presidente della Fondazione Montepaschi, Gabriello Mancini, i pm hanno chiesto chiarimenti sull'intervento della Fondazione nell'acquisto di Antonveneta in soccorso della Banca senese alla disperata ricerca di capitali. La Fondazione infattiè finita nel mirino dei magistrati perché acquistò 496 milioni di euro delle obbligazioni "Fresh" aumentando in maniera "fittizia", secondo l'accusa, il capitale della banca. «Ho fornito la massima collaborazione» ha detto a conclusione dell'interrogatorio Mancini. Ed oggi la Procura ascolterà un altro testimone, Antonio Rizzo, ex funzionario della banca tedesca Dresdner che ai pm di Milano nell'ambito di un'altra inchiesta aveva accusato senza mezzi termini Gianluca Baldassarri ex capo dell'area finanza di Mps e Matteo Pontone responsabile dell'istituto senese a Londra.Rizzo ha sostenuto che i due intascavano tangenti del 5 per cento per ogni operazione da loro trattata. Insomma un'accelerazione di attività giudiziaria che prosegue senza soste e che provoca anche nervosismo all'interno della Procura per le fughe di notizie tanto da provocare una dichiarazione del procuratore Tito Salerno che l'altro giorno aveva definito l'inchiesta «esplosiva e incandescente» l'inchiesta. «Considerata l'infondatezza delle notizie circa le iniziative che questa procura della Repubblica sarebbe in procinto di adottare, in riferimento all'indagine relativa alla Banca Monte Paschi si sta valutando l'apertura di un procedimento penale per insider trading e aggiotaggio trattandosi di società quotata presso un mercato regolamentato nazionale». Una iniziativa che qualche ora prima era stata preannunciata da uno dei pm titolari dell'inchiesta che ai cronisti del Messaggero e di Repubblica aveva detto: «Non c'è nessuna ipotesi di sequestro di titoli di Montepaschi e non ci sono indagati per associazione per delinquere». Anche Giuseppe Mussari, da giorni blindato nella sua villa poco fuori Siena rompe il silenzio, per smentire dichiarazioni a lui attribuite dai giornali. Da registrare infine le iniziative della Procura della Repubblica di Roma e del Tar del Lazio che sono stati investiti della vicenda in seguito a denunce e ricorsi del Codacons.La Procura romana ha aperto un fascicolo su Mps e nei prossimi giorni faranno acquisizioni presso Bankitaliae Consob sull'acquisto di Antonveneta mentre il Tar del Lazio ha fissato una audizione con la Banca d'Italia per domani per avere chiarimenti sull'utilizzo dei "Monti Bond" per 3,9 miliari di euro in favore di Mps. REPUBBLICA.IT Sul sito di Economia il videocommento di Borsa di Giovanni Pons e lo speciale sullo scandalo Montepaschi con il video sugli interrogatori di Gotti Tedeschi e di Gabriello ManciniDocument LAREP00020130201e9210000k
"Il nodo è lo strapotere della finanza serve un controllo sovranazionale"; L'intervista Visco: "Bisogna separare le merchant bank dagli istituti commerciali per proteggere i risparmiatori"ROBERTO PETRINI   604 words1 February 2013La RepubblicaLAREPItalianGruppo Editoriale L´Espresso Spa   ROMA - «Uno strapotere della finanza che va arginato, la storia degli ultimi cinque anni dimostra che le responsabilità principali sono delle banche e che bisognerà trovare un sistema di regolamentazione e controllo a livello sovranazionale». Vincenzo Visco, ministro del Tesoro e delle Finanze a fianco di Ciampi e di Prodi, uno degli economisti più autorevoli del centrosinistra, non ci sta a puntare l'indice solo contro la politica.Anche se da ministro del Tesoro, nel 2000, fu proprio lui a tentare di impedire le eccessive commistioni tra Comune di Siena e Monte dei Paschi. Professor Visco, lo scontro sul Monte dei Paschi, oltre a riscaldare la campagna elettorale, riapre clamorosamente il dibattito su finanza e politica.Monti dice che bisogna allontanare i partiti dalle banche, Bersani gli ha risposto che bisogna piuttosto allontanare le banche dai partiti. Chi ha ragione tra i due? «Ovviamente hanno ragione tutti e due tuttavia quello che ha preoccupato di più nel dibattito politico ed economico dopo il 2007è stato lo strapotere della finanza. E' evidente che c'è uno squilibrio di poteri tra entità finanziarie di dimensioni globali e poteri politici che sono rimasti essenzialmente nazionali».Monti tuttavia sostiene il contrario. «Naturalmente si può sempre sostenere, come hanno fatto alcuni negli Stati Uniti, che sia stato l'eccesso di interventismo da parte della politica ad aver causato la crisi. E' evidente invece che furono i regolatori ad essere catturati dai regolati».Guardiamo al futuro, si potrà arginare lo strapotere della grande finanza? «Ad esempio negli anni passati negli Stati Uniti si è intervenuti d'imperio per spezzettare i settori dell'acciaio e quello delle telecomunicazioni perché alcune aziende stavano diventando troppo grandi e esercitavano un potere monopolistico. Non è escluso che si debba di nuovo agire in questo senso. Inoltre è necessaria una separazione netta, e non solo organizzativa, tra le banche d'affari e le banche commerciali in modo che i soldi dei risparmiatori non vengano coinvolti in manovre speculative. E comunque il problema generale è quello di trovare sistemi di regolamentazionee controllo a livello sovranazionale. Del resto nessuno stato da solo, neanche gli Usa, può pensare di gestire in autonomia un problema di queste dimensioni».I derivati sono stati definiti armi di distruzione di massa.Hanno provocato la crisi scoppiata nel 2007 negli Stati Uniti con i mutui subprime e ancora oggi continuano a fare danni come è accaduto con il Monte dei Paschi. Come tenerli sotto controllo? «I derivati non sono di per se un malee possono essere utili. E' il loro uso improprio che risulta estremamente pericoloso e ha prodotto disastri per cui in molti paesi, compreso il Regno Unito, alcune banche sono state nazionalizzate, mentre in altri paesi alcune aziende di credito sono state ricapitalizzate dai governi.In Germania è stata addirittura costituita una vera e propria bad bank per smaltire i titoli tossici delle grandi banche tedesche».Nel frattempo l'onda lunga della crisi si è abbattuta sul Monte dei Paschi, tra i titoli ci sono i pericolosissimi Cdo e altre alchimie simili. E' andato in scena lo stesso copione? «Il caso del Monte dei Paschi è uno di questi casi provocato essenzialmente dalla crisi finanziaria globale. La banca aveva fatto un investimento molto ambizioso e sproporzionato rispetto alle sue capacità contando sul fatto che i mercati avrebbero continuato ad espandersi come prima. Ciò non è avvenuto e si è fatto ricorso ad ogni specie di alchimia finanziaria per cercare di tamponare il problema».Document LAREP00020130201e9210000j
Mps, riparte il duello Bersani-Monti; Le reazioni; Il premier: "Fuori i partiti dalle banche". Il leader: "Via i banchieri dai partiti"ELENA POLIDORI   568 words1 February 2013La RepubblicaLAREPItalianGruppo Editoriale L´Espresso Spa   ROMA - Monti e Bersani tornanoa punzecchiarsi. Di nuovo duellano a distanza, sempre su temi caldissimi. Stavolta le scintille sono sul caso Mps, la banca senese travolta dallo scandalo, che tanto preoccupa anche il capo dello Stato. Attacca il premier, su Facebook: «Per il bene di tutti dobbiamo tenere i partiti lontani dalla gestione delle banche». Immediata la replica del segretario del Pd: «Sono d'accordo dieci volte. Io aggiungo anche: via i banchieri dai partiti, così siamo a posto».Nella polemica si inserisce l'ex premier Silvio Berlusconi che, alla radio, dichiara: «Le banche non si lasciano fallire, sarebbe un disastro».Eccoli di nuovo, dunque. Da giorni il candidato premier di «Scelta civica» batte e ribatte sull'esigenza di «correggere» il rapporto tra banche e politica, una «commistione», così la chiama «che deve essere sradicata», una «brutta bestia».Adesso ricorda di essere stato accusato «di presiedere un governo di banchieri». Rivendica di aver vietato le presenze incrociate nei consigli di amministrazione di banche e compagnie di assicurazioni concorrenti. Da quando però gli intrecci illegali di Mps sono emersi con evidenza, continua a sostenere che sì, «il Pd c'entra in questa vicenda» perché «ha sempre avuto molta influenza sulla banca e sulla vita politica» di Siena.Bersani, si sa, non vuole che lui e il suo partito passino per «gli amiconi delle banche». Ripete che non ci sta a finire sul banco degli imputati e se qualcuno attacca, «li sbraniamo».Oggi risponde con quel «fuori i banchieri dalla politica». E aggiunge: «Se sollevano polveroni, sia chiaro, non saremo mammolette». Perciò: «Abbiamo dato mandato agli avvocati di spulciare i giornali di destra e chi ha sbagliato contro di noi, accusandoci di cose assurde, dovrà pagare. Gli costerà una banca di denari». Il buon nome del Pd «non può essere sfregiato». L'ennesima polemica arriva nel giorno in cui s'infittiscono le indagini della magistratura, il Tar del Lazio convoca i vertici della Banca d'Italia per avere notizie sui Monti-bond, il governatore Visco e il neopresidente Abi Patuelli s'incontrano per confermare che il sistema bancario nazionale è solido, nonostante tutto. Segue un botta e risposta ugualmente pungente, che s'è consumato appena qualche giorno fa, sul palcoscenico internazionale di Davos. «Spaventi i mercati», gli aveva intimato il premier, dalle nevi della Montagna incantata di Thomas Mann. E il segretario: «I mercati sanno leggere e scrivere». Liti anche sulla Cgil: «Un sindacato che frena le riforme», è l'accusa del premier; «linea pericolosa», è la risposta.Stoccate pure sugli "esodati", su Vendola, sul fisco....Ne approfitta Berlusconi. Per lui Monti, si sa, è «un professorino». Bersani invece «ha la faccia tosta» perché «tutti sanno che Mps appartiene a Siena, da sessant'anni governata dalla sinistra». In ogni caso, «io non ho paura di essere sbranato». E se in questo scandalo fossero state coinvolte «persone della nostra parte», chissà quante «sarebbero già in carcere». Il Cavaliere chiede anche di sapere quante intercettazioni sono state fatte sul caso Mps. Su Ruby e le «mie ospiti», ben 150 mila.Detto questo, di lasciar fallire una banca non se ne parla: «Il disastro sarebbe immane. E' assolutamente importante che lo Stato si faccia garante e si faccia carico della buona salute delle banche, della continuazione della loro attività».Document LAREP00020130201e9210000i
(segue dalla prima pagina)UMBERTO ROSSO   588 words1 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)ROMA - La difesa della Banca d'Italia, che ha svolto «con rigore fin dall'inizio il dovere della vigilanza». La richiesta di andare fino in fondo nelle indagini sull'Mps, «rispettando la totale autonomia della magistratura». Ma con l'appello a evitare «la diffusione di notizie infondate, per le ricadute destabilizzanti sul mercato».Giorgio Napolitano parla della tempesta che ha travolto il Monte dei Paschi, un «caso grave» come lo aveva già definito, spiegando adesso qual è la posta in gioco e quali rischi si corrono: il presidente della Repubblica chiama con forza alla «tutela dell'interesse nazionale». Una consapevolezza cui «sono certo sensibili tutte le forze responsabili, ferma restando la netta distinzione fra la doverosa azione penale e le riconosciute condizioni di stabilità della banca oggetto d'indagine».Un richiamo che va a tutti gli attori della vicenda, e in primo luogo ai partiti che in campagna elettorale stanno usando il caso come una clava. Nel colloquio con direttore del Sole 24ore, pubblicato sul sito web, emerge chiaramente la preoccupazione di Napolitano: il pericolo che, sull'onda lunga delle polemiche sul ruolo svolto da Bankitalia, istituzione chiave del paese, ne esca terr e m o t a t a s u i m e r c a t i internazionali l'intera immagine del nostro sistema bancario. Ieri il Colle ne aveva avvistato tutti i segnali, lo spread che risale e la Borsa che va giù, insieme ad una vorticosa fuga di notizie sull'inchiesta. Da qui, la decisione di intervenire. Ma il ministero dell'Economia e via Nazionale hanno fatto tutto quel che dovevano su Mps, prima e dopo il tonfo dei derivati? Il presidente della Repubblica risponde ricordando «l'impegnativa audizione» di Grilli in Parlamento, di qualche giorno fa. Il ministro si è presentato a rispondere anche se a Camere sciolte, sottolinea Napolitano, perché «giustamente si è ritenuto necessario convocarlo». Si è svolto così un confronto politico, «aperto a ulteriori sviluppi», sulla base «di una puntuale relazione del ministro dell'Economiae di un'ampia nota scritta della Banca d'Italia».Via Nazionale «ha documentato minuziosamente come abbia esercitato fin dall'inizio con il tradizionale rigore le funzioni di vigilanza nei limiti delle sue attribuzioni di legge». E la collaborazione prestata «senza riserve» alla magistratura è «garanzia di trasparenza per l'accertamento di tutte le responsabilità». Un riconoscimento pieno all'azione di vigilanza della Banca d'Italia.Che, chiede il direttore del Sole Roberto Napoletano, ha innescato anche il ricambio ai vertici Mps? «Voglio dire - è la risposta del capo dello Stato - che nel quadro offerto dall'audizione in Parlamento possono essere soddisfatte, nel pieno rispetto delle diverse posizioni politiche, le esigenze di chiarezza fortemente sentite dall'opinione pubblica e in particolare dai risparmiatori».Ma, insiste, «ci si deve far guidare in ogni momento da quella consapevolezza dell'interesse nazionale che ho evocato». Ecco la preoccupazione di Napolitano, il rischio che le polemiche finiscano per travolgere tutto. E mette nel mirino anche la fuga di notizie, perché l' autonomia dei magistrati va rispettata «anche evitando quella diffusione di notizie infondate che è stata deplorata dalla stessa Procura per le sue ricadute destabilizzanti sul mercato». E se i giornali restano sempre importanti per far luce su «situazioni oscure», va comunque salvaguardato anche fuori d'Italia il patrimonio «di storiche istituzioni pubbliche di garanzia, insieme con la riconosciuta solidità del nostro sistema bancario».QUARTIER GENERALE MPS I giornalisti in attesa davanti al quartier generale di Mps a SienaDocument LAREP00020130201e9210000h
L'appello del Colle per uscire dall'impasse evitare il gioco al massacro della politica; L'analisi; Sottrarre gli organi della Vigilanza al fango della campagna elettoraleMASSIMO GIANNINI   1,082 words1 February 2013La RepubblicaLAREPItalianGruppo Editoriale L´Espresso Spa   (segue dalla prima pagina)NEL Paese che ha conosciuto il disastro della Banca romana e il crac Sindona, il vergognoso arresto di Baffie Sarcinelli e il licenzioso "bacio in fronte" di Fazio e Fiorani, non era difficile prevedere che il caso Mps sarebbe comunque diventato un grande scandalo da campagna elettorale, prima ancora che un colossale imbroglio finanziario. E dunque, dopo quindici giorni di clamorose rivelazioni giudiziariee di fragorose strumentalizzazioni politiche, tocca al presidente della Repubblica richiamare gli "attori" di questo psico-dramma italiano al senso della misura e dello Stato, alla difesa delle istituzioni e dell'interesse nazionale.L'intervento di Napolitano sul Sole 24 Ore è tanto forte quanto irrituale. Ma proprio l'eccezionalità dell'iniziativa riflettee amplifica la criticità del momento. Dopo una fase di tregua, certificata dal calo progressivo degli spread, l'Italia si riaffaccia sulla scena internazionale offrendo di se stessa l'immagine peggiore. Il Paese sta per tornare alle urne, e si dilania intorno a un'inchiesta penale che travolge il terzo gruppo bancario nazionale ma che, attraverso l'uso improprio dei veleni inoculati da una certa politica attenta solo al bieco calcolo elettorale e non alla ricerca della verità, rischia di coinvolgere nei sospetti l'intero sistema creditizioe gli organi di Vigilanza.A partire dalla Banca d'Italia fino ad arrivare alla Banca centrale europea.Le procure indagano, in un crescendo di ipotesi di reato e di indiscrezioni ancora difficilmente decifrabili. I partiti si rimpallano pratiche spartitorie e lottizzatorie, che effettivamente ci sono state e ci sono tuttora. I risparmiatori italiani sono smarriti, e cominciano a temere per i loro conti correnti. Gli investitori internazionali inorridiscono, e tornano a pensare che il Belpaese, torbido e inaffidabile, in fondo non cambierà mai. In questo clima, Napolitano lancia un messaggio che vuole essere, al tempo stesso, di rassicurazione e di responsabilità istituzionale. Quella di Siena, allo stato attuale, è un'orribile storia di manager infedeli che, all'ombra delle Fondazioni bancarie trasformate in cinghia di trasmissione degli enti locali, hanno compiuto trucchi contabili e falsi in bilancio, nascondendo documenti nelle casseforti toscane e fondi occulti nelle finanziarie estere. Le inchieste faranno il loro corso. Ma ipotizzare fin da ora che questo groviglio celi la "madre di tutte le tangenti", e che a insabbiarlo siano stati in questi ultimi quattro anni i vertici della Banca d'Italia, è un atto di cinismo e di auolesionismo. Gli effetti potrebbero essere devastanti. Per la tenuta del sistema bancario, per il prestigio degli organi di controllo, e dunque per l'immagine stessa dell'Italia. L'appello del Quirinale è rivolto innanzitutto alla politica. Sul caso Mps la sinistra e il Pd scontano un retaggio di cui, dalla vicenda Unipol-Bnl in poi, non sono ancora riusciti a liberarsi. Ma sul SistemaSiena la destra ha imbandito il solito, indecente banchetto, dove si divora qualunque cosa. Non solo la "sinistra bancaria", ma anche la vigilanza creditizia di oggi e soprattutto di ieri. Il tentativo, fin troppo smaccato, è quello di regolare per via giudiziaria (in campagna elettorale) quei conti sospesi che il forzaleghismo non ha saputo o potuto regolare per via politica (quando ha governato). Per questo Tremonti critica Ignazio Visco, e attacca soprattutto Mario Draghi. La stessa cosa fanno schegge impazzite pidielline (che dimenticano gli scandali del Credito Cooperativo Fiorentino di Denis Verdini) e truppe cammellate leghiste (che scordano il saccheggio delle quote latte attraverso la Credieuronord). L'unica eccezione, stavolta,è proprio Silvio Berlusconi, che benedice la nazionalizzazione perché «una grande banca non si può mai far fallire». Può sembrare un paradosso. Ma il suo nonè un sussulto di buon senso. Semmai un rigurgito di cattiva coscienza. Il Cavaliere, almeno lui, ricorda bene che è del Montepaschi, filiale di Arcore, il conto corrente numero1 sul quale sono transitati in questi anni oltre 20 milioni di euro di "sussidi" alle sue amate olgettine, distribuiti mensilmente dal fido ragionier Giuseppe Spinelli.E ricorda ancora meglio che su altrettanti depositi miliardari presso il Montepaschi transita la liquidità delle Holding Italiana Prima, Seconda, Terza e Ottava, con le quali lo stesso Berlusconi controlla la Fininvest, e delle Holding Italiana Quarta e Quinta, dalle quali si approvvigionano Marina e Piersilvio.L'ennesima conferma che, come si dice in Consob, sul piano politico «Mps è uno scandalo che non ha un solo colore, ma tutti i colori».L'appello del Quirinale è rivolto anche alla magistratura, di cui va rispettata la «totale autonomia». I pm svolgano il loro compito, senza remore né riguardi. Ma nella gestione dei fascicoli, sappiano anche loro che stanno maneggiando una materia «esplosiva», come ha detto lo stesso procuratore di Siena, e che il risparmio è addirittura un valore tutelato dalla Costituzione. La rincorsa tra Procure, innescata da quella di Trani, fa sicuramente scalpore, ma nonè detto che aiuti a individuare più in fretta le colpeei reati,ea irrogare con più efficacia le sanzioni e le pene.L'appello del Quirinale sembra infine rivolto anche all'informazione, preziosa nel «far luce su situazioni oscure e comportamenti devianti». Ma anche i mass media, chiede Napolitano, devono avere a cuore la «salvaguardia del patrimonio di credibilità e di prestigio, anche fuori dall'Italia, di storiche istituzioni pubbliche di garanzia». Il senso di queste affermazioni è chiarissimo, ed è condivisibile. Napolitano cerca di mettere al riparo la Banca d'Italia e l'operato dei suoi ispettori, che hanno esercitato «minuziosamente» e «con il tradizionale rigore» i loro compiti. E vuole mettere al riparo soprattutto Draghi, che in Germania già comincia a pagare una certa ostilità da parte dell' establishment e dei giornali più vicini all'ortodossia monetaria della Bundesbank.Infilare la Banca d'Italia nel tritacarne delle polemiche e delle accuse, «sporcando» il profilo dell'italiano che oggi rappresenta al più alto livello il prestigio della nazione, è un gioco al massacro che non salva e non conviene a nessuno. Tanto più se si "gioca" non per fare piena luce sui fatti, ma per lucrare solo una misera rendita elettorale. Questo è tutto vero. Ed è tutto giusto.Palazzo Koch e l'Eurotower, per questo Paese, sono due trincee che vanno difese, non minacciateo colpite da un dissennato "fuoco amico". Tutto questo, sempre nella ricerca e nel rispetto della verità, che alla libera stampa sta a cuore più di ogni altra cosa.m.giannini@repubblica.itDocument LAREP00020130201e9210000g
Dopo l'asse con Tremonti e Guzzetti ora il potere gira le spalle a Mussari; Il retroscena L'ex ministro che oggi lo attacca prima lo invitava ai pranzi dei banchieri e alle riunioni AspenDAL NOSTRO INVIATO ANDREA GRECO   554 words1 February 2013La RepubblicaLAREPItalianGruppo Editoriale L´Espresso Spa   SIENA - Hanno preso un granchio colossale. Tra le file del potere è il momento delle tristi riflessioni su Giuseppe Mussari, leader del "sistema Siena". L'avvocato calabrese vive barricato, nella villa sulle colline di Montalbuccio. Ma c'è stato un tempo, lungo e denso, in cui sedeva in tutti i salotti, padrone d'Italia. Nella sua scalata, che mirava più alto delle banche - molti dicono al Parlamento, e al governo - Mussari ha ammaliato potenti di prim'ordine. Cementando un asse con Giulio Tremonti e il Tesoro, Giuseppe Guzzetti e le fondazioni, la Cassa depositi e il suo presidente "senese" Franco Bassanini. Il Tremonti che da giorni attacca Mussari è lo stesso che lo invitava ai pranzi milanesi del lunedì con i fondatori Guzzetti e Palenzona (altro estimatore), o alle riunioni Aspen. O quello la cui boutique tributaria - da cui s'era sospeso per gli incarichi, ma è da poco rientrato - forniva pareri sui bond Fresh e cartolarizzazioni Chianti Classico. «Cose minime» si rileva ora, perizie tecniche su deducibilità e contabilizzazione degli interessi nel primo caso, consulenze Iva nel preliminare scorporo delle filiali Mps nel secondo. Il leader della Cariplo e delle fondazioni, senza l'assillo della campagna elettorale, è più meditabondo circa l'ascesa di "Peppiniello" da Siena. «Ho riposto fiducia in una persona che non la meritava, sono frastornato - confida ai suoi Guzzetti -. Di solito un uomo di potere,o che lo persegue, sa bene che dev'essere e apparire inattaccabile». Forse Guzzetti intravedeva in Mussari un giovane talento del potere, e lo ha coltivato anche nel sistema fondazioni: il penultimo congresso nazionale Acri (2009) fu proprio a Siena, e prima Mussari poi Gabriello Mancini - suo erede in fondazione Mps quando Peppiniello fece la "discesa in banca " - sono stati vicepresidenti Acri. Con i grandi fondatori, tutti di estrazione democristiana, Mussari smorfiava l'appartenenza comunista, dalla Figc ai Ds che lo misero a Palazzo Sansedoni nel 2001, rinforzando la presa del partito sull'ente complice lo Statuto interno. Statuto che da sei mesi Guzzetti chiama illegittimo, perché dribbla la legge Amato-Ciampi che toglieva alla politica la maggioranza delle nomine in fondazione. Ma in un decennio Parlamento e governi non hanno agito.C'è scorno anche al Tesoro. Per anni Tremonti e Vittorio Grilli - oggi ministro - hanno accreditato le peripezie della fondazione senese; ora si sentono un po' ingannati: «L'ente ci rappresentò la cruciale emissione Fresh - rivela una fonte - come un debito temporaneo». Poi invece andòa sommarsi, quel debito travestito da capitale, a troppi altri, fino alla crisi. E che dire dell'Abi, dove ieri hanno "acclamato" il nuovo presidente Antonio Patuelli? Nel 2010 Mussari vi salì quasi per caso. Toccava a Intesa Sanpaolo e Unicredit nominare il presidente; ma né Bazoli né Rampl parevano adatti al ruolo. Si guardò al terzo polo bancario, Siena. Poi a metà 2012, al rinnovo di Mussari appena indagato sull'aeroporto senese, Bazoli cercòun altro uomo. Ma l'ad di Unicredit ruppe la fronda, e Mussari fu rinnovato.«Come potevamo sognarci che faceva quelle cose», dicono ora tutti. Anche chi non è correo resta complice, nella Storia.Document LAREP00020130201e9210000f
Mps, l'allarme di Napolitano "Serve chiarezza senza destabilizzare va salvaguardato l'interesse nazionale"; Il Quirinale; Il capo dello Stato difende la Banca d'ItaliaUMBERTO ROSSO   605 words1 February 2013La RepubblicaLAREPItalianGruppo Editoriale L´Espresso Spa   ROMA - La difesa della Banca d'Italia, che ha svolto «con rigore fin dall'inizio il dovere della vigilanza». La richiesta di andare fino in fondo nelle indagini sull'Mps, «rispettando la totale autonomia della magistratura». Ma con l'appello a evitare «la diffusione di notizie infondate, per le ricadute destabilizzanti sul mercato».Giorgio Napolitano parla della tempesta che ha travolto il Monte dei Paschi, un «caso grave» come lo aveva già definito, spiegando adesso qual è la posta in gioco e quali rischi si corrono: il presidente della Repubblica chiama con forza alla «tutela dell'interesse nazionale». Una consapevolezza cui «sono certo sensibili tutte le forze responsabili, ferma restando la netta distinzione fra la doverosa azione penale e le riconosciute condizioni di stabilità della banca oggetto d'indagine».Un richiamo che va a tutti gli attori della vicenda, e in primo luogo ai partiti che in campagna elettorale stanno usando il caso come una clava. Nel colloquio con direttore del Sole 24ore, pubblicato sul sito web, emerge chiaramente la preoccupazione di Napolitano: il pericolo che, sull'onda lunga delle polemiche sul ruolo svolto da Bankitalia, istituzione chiave del paese, ne esca terr e m o t a t a s u i m e r c a t i internazionali l'intera immagine del nostro sistema bancario. Ieri il Colle ne aveva avvistato tutti i segnali, lo spread che risale e la Borsa che va giù, insieme ad una vorticosa fuga di notizie sull'inchiesta. Da qui, la decisione di intervenire. Ma il ministero dell'Economia e via Nazionale hanno fatto tutto quel che dovevano su Mps, prima e dopo il tonfo dei derivati? Il presidente della Repubblica risponde ricordando «l'impegnativa audizione» di Grilli in Parlamento, di qualche giorno fa. Il ministro si è presentato a rispondere anche se a Camere sciolte, sottolinea Napolitano, perché «giustamente si è ritenuto necessario convocarlo». Si è svolto così un confronto politico, «aperto a ulteriori sviluppi», sulla base «di una puntuale relazione del ministro dell'Economiae di un'ampia nota scritta della Banca d'Italia».Via Nazionale «ha documentato minuziosamente come abbia esercitato fin dall'inizio con il tradizionale rigore le funzioni di vigilanza nei limiti delle sue attribuzioni di legge». E la collaborazione prestata «senza riserve» alla magistratura è «garanzia di trasparenza per l'accertamento di tutte le responsabilità». Un riconoscimento pieno all'azione di vigilanza della Banca d'Italia.Che, chiede il direttore del Sole Roberto Napoletano, ha innescato anche il ricambio ai vertici Mps? «Voglio dire - è la risposta del capo dello Stato - che nel quadro offerto dall'audizione in Parlamento possono essere soddisfatte, nel pieno rispetto delle diverse posizioni politiche, le esigenze di chiarezza fortemente sentite dall'opinione pubblica e in particolare dai risparmiatori».Ma, insiste, «ci si deve far guidare in ogni momento da quella consapevolezza dell'interesse nazionale che ho evocato». Ecco la preoccupazione di Napolitano, il rischio che le polemiche finiscano per travolgere tutto. E mette nel mirino anche la fuga di notizie, perché l' autonomia dei magistrati va rispettata «anche evitando quella diffusione di notizie infondate che è stata deplorata dalla stessa Procura per le sue ricadute destabilizzanti sul mercato». E se i giornali restano sempre importanti per far luce su «situazioni oscure», va comunque salvaguardato anche fuori d'Italia il patrimonio «di storiche istituzioni pubbliche di garanzia, insieme con la riconosciuta solidità del nostro sistema bancario».QUARTIER GENERALE MPS I giornalisti in attesa davanti al quartier generale di Mps a SienaDocument LAREP00020130201e9210000e
NON GIOCARE AL MASSACROMASSIMO GIANNINI   1,118 words1 February 2013La RepubblicaLAREPItalianGruppo Editoriale L´Espresso Spa   IL BELPAESE, dove il sì suona, diceva Dante. Oggi aggiungerebbe che in accompagnamento suonano anche lo yes, lo oui, lo ja, l'arabo na'am, il russo da, il polacco tak, il giapponese hai, il cinese shi, l'albanese po, lo swahili ndiyo ... Che in Italia non si sente affatto parlare solo italiano, lo sanno tutti. Esistono anche le lingue delle minoranze etnicheNEL Paese che ha conosciuto il disastro della Banca romana e il crac Sindona, il vergognoso arresto di Baffie Sarcinelli e il licenzioso "bacio in fronte" di Fazio e Fiorani, non era difficile prevedere che il caso Mps sarebbe comunque diventato un grande scandalo da campagna elettorale, prima ancora che un colossale imbroglio finanziario. E dunque, dopo quindici giorni di clamorose rivelazioni giudiziariee di fragorose strumentalizzazioni politiche, tocca al presidente della Repubblica richiamare gli "attori" di questo psico-dramma italiano al senso della misura e dello Stato, alla difesa delle istituzioni e dell'interesse nazionale.L'intervento di Napolitano sul Sole 24 Ore è tanto forte quanto irrituale. Ma proprio l'eccezionalità dell'iniziativa riflettee amplifica la criticità del momento. Dopo una fase di tregua, certificata dal calo progressivo degli spread, l'Italia si riaffaccia sulla scena internazionale offrendo di se stessa l'immagine peggiore. Il Paese sta per tornare alle urne, e si dilania intorno a un'inchiesta penale che travolge il terzo gruppo bancario nazionale ma che, attraverso l'uso improprio dei veleni inoculati da una certa politica attenta solo al bieco calcolo elettorale e non alla ricerca della verità, rischia di coinvolgere nei sospetti l'intero sistema creditizioe gli organi di Vigilanza.A partire dalla Banca d'Italia fino ad arrivare alla Banca centrale europea.Le procure indagano, in un crescendo di ipotesi di reato e di indiscrezioni ancora difficilmente decifrabili. I partiti si rimpallano pratiche spartitorie e lottizzatorie, che effettivamente ci sono state e ci sono tuttora. I risparmiatori italiani sono smarriti, e cominciano a temere per i loro conti correnti. Gli investitori internazionali inorridiscono, e tornano a pensare che il Belpaese, torbido e inaffidabile, in fondo non cambierà mai. In questo clima, Napolitano lancia un messaggio che vuole essere, al tempo stesso, di rassicurazione e di responsabilità istituzionale. Quella di Siena, allo stato attuale, è un'orribile storia di manager infedeli che, all'ombra delle Fondazioni bancarie trasformate in cinghia di trasmissione degli enti locali, hanno compiuto trucchi contabili e falsi in bilancio, nascondendo documenti nelle casseforti toscane e fondi occulti nelle finanziarie estere. Le inchieste faranno il loro corso. Ma ipotizzare fin da ora che questo groviglio celi la "madre di tutte le tangenti", e che a insabbiarlo siano stati in questi ultimi quattro anni i vertici della Banca d'Italia, è un atto di cinismo e di auolesionismo. Gli effetti potrebbero essere devastanti. Per la tenuta del sistema bancario, per il prestigio degli organi di controllo, e dunque per l'immagine stessa dell'Italia. L'appello del Quirinale è rivolto innanzitutto alla politica. Sul caso Mps la sinistra e il Pd scontano un retaggio di cui, dalla vicenda Unipol-Bnl in poi, non sono ancora riusciti a liberarsi. Ma sul SistemaSiena la destra ha imbandito il solito, indecente banchetto, dove si divora qualunque cosa. Non solo la "sinistra bancaria", ma anche la vigilanza creditizia di oggi e soprattutto di ieri. Il tentativo, fin troppo smaccato, è quello di regolare per via giudiziaria (in campagna elettorale) quei conti sospesi che il forzaleghismo non ha saputo o potuto regolare per via politica (quando ha governato). Per questo Tremonti critica Ignazio Visco, e attacca soprattutto Mario Draghi. La stessa cosa fanno schegge impazzite pidielline (che dimenticano gli scandali del Credito Cooperativo Fiorentino di Denis Verdini) e truppe cammellate leghiste (che scordano il saccheggio delle quote latte attraverso la Credieuronord). L'unica eccezione, stavolta,è proprio Silvio Berlusconi, che benedice la nazionalizzazione perché «una grande banca non si può mai far fallire». Può sembrare un paradosso. Ma il suo nonè un sussulto di buon senso. Semmai un rigurgito di cattiva coscienza. Il Cavaliere, almeno lui, ricorda bene che è del Montepaschi, filiale di Arcore, il conto corrente numero1 sul quale sono transitati in questi anni oltre 20 milioni di euro di "sussidi" alle sue amate olgettine, distribuiti mensilmente dal fido ragionier Giuseppe Spinelli.E ricorda ancora meglio che su altrettanti depositi miliardari presso il Montepaschi transita la liquidità delle Holding Italiana Prima, Seconda, Terza e Ottava, con le quali lo stesso Berlusconi controlla la Fininvest, e delle Holding Italiana Quarta e Quinta, dalle quali si approvvigionano Marina e Piersilvio.L'ennesima conferma che, come si dice in Consob, sul piano politico «Mps è uno scandalo che non ha un solo colore, ma tutti i colori».L'appello del Quirinale è rivolto anche alla magistratura, di cui va rispettata la «totale autonomia». I pm svolgano il loro compito, senza remore né riguardi. Ma nella gestione dei fascicoli, sappiano anche loro che stanno maneggiando una materia «esplosiva», come ha detto lo stesso procuratore di Siena, e che il risparmio è addirittura un valore tutelato dalla Costituzione. La rincorsa tra Procure, innescata da quella di Trani, fa sicuramente scalpore, ma nonè detto che aiuti a individuare più in fretta le colpeei reati,ea irrogare con più efficacia le sanzioni e le pene.L'appello del Quirinale sembra infine rivolto anche all'informazione, preziosa nel «far luce su situazioni oscure e comportamenti devianti». Ma anche i mass media, chiede Napolitano, devono avere a cuore la «salvaguardia del patrimonio di credibilità e di prestigio, anche fuori dall'Italia, di storiche istituzioni pubbliche di garanzia». Il senso di queste affermazioni è chiarissimo, ed è condivisibile. Napolitano cerca di mettere al riparo la Banca d'Italia e l'operato dei suoi ispettori, che hanno esercitato «minuziosamente» e «con il tradizionale rigore» i loro compiti. E vuole mettere al riparo soprattutto Draghi, che in Germania già comincia a pagare una certa ostilità da parte dell' establishment e dei giornali più vicini all'ortodossia monetaria della Bundesbank.Infilare la Banca d'Italia nel tritacarne delle polemiche e delle accuse, «sporcando» il profilo dell'italiano che oggi rappresenta al più alto livello il prestigio della nazione, è un gioco al massacro che non salva e non conviene a nessuno. Tanto più se si "gioca" non per fare piena luce sui fatti, ma per lucrare solo una misera rendita elettorale. Questo è tutto vero. Ed è tutto giusto.Palazzo Koch e l'Eurotower, per questo Paese, sono due trincee che vanno difese, non minacciateo colpite da un dissennato "fuoco amico". Tutto questo, sempre nella ricerca e nel rispetto della verità, che alla libera stampa sta a cuore più di ogni altra cosa.m.giannini@repubblica.itDocument LAREP00020130201e9210000c
Mps verso il sequestro conservativo nel mirino oltre un miliardo di euro; L'inchiesta; E Trani indaga sul ruolo della vigilanza. Il titolo perde il 9,4% in BorsaANDREA GRECO FRANCESCO VIVIANO  591 words31 January 2013La RepubblicaLAREPItalianGruppo Editoriale L´Espresso Spa  SIENA - Un'altra tegola, ma a protezione dei piccoli azionisti, potrebbe abbattersi sul Monte Paschi di Siena. La Procura della Repubblica di Siena che coordina la mega inchiesta sull'acquisto di Antonveneta da parte senese (con un esborso complessivo di 17 miliardi per l'istituto) e sui derivati "tossici" della banca per centinaia di milioni, sta infatti valutando l'ipotesi di un sequestro conservativo di fondi, e la studia insieme ai vertici del Nucleo valutario della Guardia di Finanza. E se la Procura proseguirà su questa strada, la richiesta al Gip potrebbe arrivare già nei prossimi giorni.Si tratterebbe di un sequestro preventivo di un patrimonio del valore di circa 1,2 miliardi di euro, da mettere in relazione al bond convertibile Fresh, prestito mascherato da ricapitalizzazione contratto con Jp Morgan nel 2008 e grazie al quale fu possibile eludere i vincoli patrimoniali chiesti da Bankitalia e ottenere il via libera all'onerosa acquisizione Antonveneta.La misura allo studio («stiamo valutando» dice una fonte) sarebbe legata al rinvenimento di un conto londinese di Jp Morgan, finanziatore iniziale del prestito-aumento che secondo gli inquirenti è illecito, perché ci sono prove documentali che, attraverso collateralizzazioni, il "rischio Fresh" «fu trasferito dai suoi sottoscrittori alla banca senese. Tra i protagonisti ora indagati di quelle peripezie finanziarie c'è l'ex capo dell'area finanza Mps, Gianluca Baldassarri che secondo gli incartamenti della parallela inchiesta su Lutifin, trasferiti da Milano a Siena, avrebbero incassato sui loro conti personali una quota delle molte operazioni della banca, guidando la cosiddetta "Banda del 5%". Repubblica ha tentato di contattare Baldassarri, ma al cellulare risponde una segreteria in lingua hindi, il che fa presumere che l'ex dirigente possa essersi allontanato dall'Italia. Il clamore mediatico e politico provocato dall'inchiesta ha spinto il Procuratore della Repubblica di Siena, Tito Salerno, a tornare a precisare: «Il contesto investigativo è sensibile e complesso esclusivamente rispetto al ruolo svolto nei fatti oggetto di indagine dal precedente management. Nessuna informazione è stata né sarà diffusa in considerazione del rispetto dovuto al segreto investigativo, al mercato, ai risparmiatori».Tuttavia dopo qualche ora trapela la notizia che gli ex vertici di Mps oltre alle altre ipotesi di reato, sono stati indagati anche per responsabilità amministrativa.E dalla Procura di Trani si apprende che è stata aperta un'altra indagine per omessa vigilanza su Mps, a carico di Bankitalia.Intanto in Borsa Mps è tornata a soffrire, perdendo il 9,4%. A pesare sul titolo le indiscrezioni di Panorama, per cui la banca potrebbe perdere altri 500 milioni a fine 2012 dalla ristrutturazione del bond Chianti Classico. «Smentiamo con decisione che a tale operazione siano connesse perdite straordinarie», ha commentato la banca. Resta il fatto che quel prestito 2009 da 1,5 miliardi che cartolarizza gli affitti che Mps paga per occupare le sue filiali - e comprato dai correntisti, in un intreccio già chiacchierato in passato-è costosa per la banca, piace poco alla vigilanza e potrebbe portare perdite, se come teme qualche consigliere, la banca dovesse riacquistare quel bond dai correntisti. Ma Mps replica che la rimodulazione di Chianti Classico allo studio, «in ragione delle mutate condizioni di scenario potrebbe portare benefici al gruppo, di breve e di lungo termine». Ma sul bilancio pesa anche la scure di Moody's che ha annunciato in serata un possibile downgrade © RIPRODUZIONE RISERVATADocument LAREP00020130131e91v0000f
"CHI DECIDE È ALTROVE"; R2 DIARIO DI REPUBBLICA Il politologo Giorgio Galli: "Democrazia debole"; Una rete che si rigeneraCONCETTO VECCHIO   582 words31 January 2013La RepubblicaLAREPItalianGruppo Editoriale L´Espresso Spa   «Il punto centrale dello scandalo Monte dei Paschi a me pare questo: c'è un potere insondabile che sta altrove e che decide carriere, impone decisioni, approfittando della debolezza del sistema politico, che in Italia non è mai stato così debole e screditato». Giorgio Galli, 85 anni, politologo, autore di molti saggi, dalla Dc alla P2, dal terrorismo rosso al nazismo magico di Hitler, dalla sua casa di Milano dice: «Le grandi concentrazioni economiche sono il nuovo Leviatano».Come definirlo? Un potere parallelo, un doppio livello? « La democrazia rappresentativa, come potere basato sul consenso, sui voti del Parlamento, è da tempo incrinata in favore di altri poteri, non trasparenti. Nonè un problema solo italiano. Uno studioso americano, David Rothkopf, ha scritto un libro, Superclass. La nuove élite globale e il mondo che sta realizzando, in cui ha cercato di spiegare i meccanismi di cooptazione nei consigli d'amministrazione».Per l'onorevole Sposetti, del Pd,è una storia di massoneria.« Certe carriere appaiono inspiegabili. Ci si dà tanto da fare per eleggere parlamentari che contano pochissimo e quasi nulla si sa invece di chi comanda,e perché, nel capitalismo globalizzato. Questi altri poteri plasmano dirigenze che non passano per il consenso».Ma il consiglio d'amministrazione di una banca non è un Parlamento. « Sì, ma conta infinitamente di più. Mi chiedo come sia possibile che la Banca d'Italia si sia fatta imbrogliare: vuol dire che c'è un sistema reale che stabilisce certi destini ben al di sopra delle istituzioni che conosciamo».E come si forma questo sistema di relazioni? « Questo è quel che un politologo oggi dovrebbe approfondire. Quando studiai la P2 mi accorsi che la sua vera essenza non risiedeva nella lettura che gli aveva dato la commissione Anselmi: Gelli non meditava alcun colpo di Stato, ma aveva creato una grande camera di compensazione, legami invisibili che avevano sostituito i reali centri decisionali. La P2 nell'81 sembrava finita e invece...».Invece uno della P2 è diventato più volte premier.« Il che conferma la mia tesi. Un organismo permanente per gestire relazioni occulte, tanto più che questa rete continua a rigenerarsi, sotto altre forme. Una volta è la P3, poi la P4, e con figure che in qualche modo sopravvivono ai vari scandali, come quel Bisignani».La storia di queste rete è stata sottovalutata? « Temo di sì. Il fatto che questo scandalo scoppi in campagna elettorale non va letto come una manovra contro il Pd. Che ci siano strumentalizzazioni può darsi, ma il Monte dei Paschi finanziava tutti. Qualcuno, però, ha deciso che la vicenda doveva esplodere adesso, con queste modalità, e probabilmente decreterà anche quel che avverrà dopo le elezioni».Non è una lettura troppo dietrologica? «È saltato il bilanciamento dei poteri. Nel dopoguerra Fiat ed Edison avevano il loro peso sulla società, ma il sistema politico era forte. Poi, alla fine degli anni Settanta, questo equilibrio si spezza, e da allora questi nuovi tipi di potere si sono rafforzati». Tecnicamente questa rete non è massoneria? « La massoneria è uno dei canali di questi poteri, ma non penso sia l'unico, forse nemmeno il più importante. Possiamo chiamarla in tanti modi, ma il suo fine è questo: mettere uomini privi di consenso "con i soldi degli altri", per citare il felice libro di Luciano Gallino, in posti strategicia decidere su cose che grandissimamente toccano tutti noi».© RIPRODUZIONE RISERVATADocument LAREP00020130131e91v0002n
MASSONI Quegli uomini in nero nascosti tra politica e affari; R2 DIARIO DI REPUBBLICA La vicenda del Monte dei Paschi ripropone il ruolo che logge e poteri occulti svolgono da anni in Italia, sovrapponendosi e infiltrandosi nelle istituzioni; Solidarietà Il Grande OrienteCECCARELLI STATERA E VECCHIO   1,057 words31 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)La massoneria? «Conta davvero molto più di quanto si immagini». Parola di Cesare Geronzi, ultimo "banchiere di sistema", tranne il superstite Giovanni Bazoli. E se allora si provasse a ribaltare la vulgata che vuole la politica unica responsabile dello scandalo del Monte dei Paschi di Siena e si guardasse un po' più nel capitalismo feudal-relazionale percorso da solidi intrecci di esoterismo massonico, che può tingersi di rosso e anche di bianco? Nessuno negherà che a Siena la rossa la politica sceglie da sempre attraverso la Fondazionei manager del Monte. Ma chi è il Leone e chi la Volpe, la politica o l'economia? Il Centauro che combina insieme forza e astuzia a Siena ha un timbro platealmente iniziatico persino nella toponomastica.Ma è in tutta l'Italia senza borghesia e con pochi princìpi che si annodano in nome del potere e del denaro legami e solidarietà trasversali. Tra l'alta burocrazia e la finanza, tra gli alti gradi delle forze armate e l'università, tra i servizi segreti e le grandi imprese, tra i gabinetti ministeriali, i tribunali amministrativi, naturalmente la politica e persino le sacre stanze vaticane. Racconta Geronzi, campione per un trentennio dei poteri trasversali nelle memorie consegnate a Massimo Mucchetti: «Una volta andai a trovare nel suo nuovo ufficio in Vaticano un importante prelato che era appena stato elevato alla porpora cardinalizia. Nell'avvicinarmi alla sua scrivania rimasi di sale. Sul montante lungo era applicato un tondo che recava in bassorilievo i simboli massonici». Curioso, peraltro, lo stupore dell'ex banchiere "di sistema" visto che il suo sodale Gianni Letta è il trait d'union tra chiesa, Opus Dei e massoneria, ruolo che per tre lustri ha svolto con passione da Palazzo Chigi e che ha continuato a svolgere imponendo alcuni catto-massoni nel governo di Mario Monti. Il quale ha dovuto smentire la sua affiliazione: «Non sono massone e non so neanche bene cosa sia la massoneria». Sarebbe un torto all'intelligenza credere che davvero il presidente del Consiglio, ex presidente della Bocconi, ex commissario europeo e grande consulente della finanza internazionale da decenni, frequentatore di tuttii consessi del potere mondiale, a cominciare da Bilderberg, non sappia che cos'è la massoneria. Ma il Gran Maestro del Grande Oriente d'Italia Gustavo Raffi si era forse spinto un po' troppo oltre quando aveva dichiarato: «Mario Monti è un gran galantuomo, potenzialmente ha tutte le carte in regola per essere un ottimo fratello».Il Grande Oriente d'Italia, 22 mila fratelli e 762 logge, centinaia di "bussanti" che per entrare devono attendere i passaggi di fratelli anziani all'Oriente eterno è la maggiore "obbedienza" italiana, ma tante altre, regolari e irregolari, pullulano quasi sempre in lotta tra loro, dilaniate da lotte intestine, travolte dall'indebolimento del "fondamento iniziatico" e dalla "profanizzazione". Raffi, avvocato ravennate con antichi rapporti professionali col Monte dei Paschi di Siena, Gran Maestro da quattordici anni,è al centro di una combattiva opposizione interna, che ha portato alla costituzione di una sorta di corrente, come nei partiti politici, denominata Grande Oriente d'Italia Democratico. Per accrescere il suo prestigio, vorrebbe parlare inglese perché la Gran Loggia Unita d'Inghilterra, è la madre di tutte le massonerie mondiali. Ma non può perché il Grande Oriente d'Italia non è più riconosciuto da Londra. Fu espulso per volontà del duca di Kent dopo l'ultima scissione del 1993, dodici anni dopo lo scandalo della P2 di Licio Gelli, quando il Gran Maestro Giuliano Di Bernardo fondò la Gran Loggia Regolare d'Italia, invocando la revoca del riconoscimento al GOI e ottenendolo per sé. Non contento, ha fondato anche l'Accademia degli Illuminati, che si richiama agli Illuminati di Baviera e si riunisce una volta l'annoa Roma. Trai suoi adepti, Di Bernardo colloca più o meno esplicitamente, come ha confessato al giornalista Ferruccio Pinotti, anche il presidente di Intesa San Paolo Giovanni Bazoli, oltre a Vincenzo De Bustis, il banchiere considerato vicinoa D'Alema che portò al Monte dei Paschi per un prezzo considerato allora esorbitante la Banca del Salento.E poi ancora Carlo Freccero, ex Fininvest e poi Rai, Rubens Esposito degli Affari legali Rai, Sergio Bindi, ex consigliere Rai e antico portaborse del democristiano Flaminio Piccoli, Severino Antinori, specialista della fecondazione assistita, il filosofo Vittorio Mathieu, il generale Bartolomeo Lombardo, ex Sismi. Banche, informazione, medicina, cultura, Servizi segreti, non manca niente.Ma la Rai sembra un luogo privilegiato di coltura della massoneria se è vero, come testimonia il professor Aldo Mola, che a un certo punto al Grande Oriente giunse in dote una Loggia coperta, retta dal Venerabile Giorgio Ciarocca, di cui facevano parte Cesare Merzagora, Eugenio Cefis, Giuseppe Arcaini dell'Italcasse, nonché Guido Carli, Enrico Cuccia, Raffaele Ursini, Michele Sindona e Ettore Bernabei, notoriamente soprannumerario dell'Opus Dei.Anche la Gran Loggia d'Italia, obbedienza di Piazza del GesùPalazzo Vitelleschi, al contrario di Di Bernardo, non gode di buona reputazione a Londra perché il 30 per cento dei fratelli sono sorelle, unica obbedienza tra le grandi famiglie massoniche italiane che ammette la presenza femminile, trascurando la tradizione britannica che concepisce invece la massoneria come un club esclusivamente maschile. «Certo - spiega Alessandro Meluzzi, ex deputato di Forza Italia, massone, ma anche diacono della comunità di Pierino Gelmini - la Loggia implica un'iniziazione solare, mentre le donne rappresentano la metà lunare del cielo, le stelle d'oriente e non di occidente».«L'idiota religione massonica è roba da diciottesimo secolo», disse Benedetto Croce. E in certi casi come dargli torto? Ma è possibile che grandi banchieri e uomini d'affari misurino le loro mosse sui binari dell'ortodossia massonica? È escluso, ma non è affatto escluso che utilizzino per i loro scopi più o meno commendevoli la miriade di confraternite del potere che impiombano questo paese. Di certo «non è vero che tutti i massoni sono delinquenti, ma non ho mai conosciuto un delinquente che non fosse anche un massone», disse il massone Felice Cavallotti prima di essere ucciso in duello da un suo fratello massone. a.statera@repubblica.itDocument LAREP00020130131e91v0002k
"Bankitalia ha fatto il massimo su Mps controlli serrati ma sarebbero utili più poteri"; La vigilanza; Il Direttorio: garantita la stabilità del sistema1,508 words31 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)«LA BANCA d'Italia ha la coscienza a posto, e non abbiamo nulla da rimproverarci. Il nostro obiettivoè la stabilità del sistema, e siamo convinti di averla garantita». Al "piano nobile" di Palazzo Koch il Direttorio si è appena riunito, per discutere gli ultimi sviluppi del caso Mps. Il governatore Ignazio Visco, se arriverà una richiesta formale, è pronto a riferire in Parlamento.IL DIRETTORE generale Fabrizio Saccomanni fa il punto con i suoi colleghi. Se lo scandalo di Siena appare "esplosivo" alla Procura, per i gravi risvolti giudiziari che presto potrebbero travolgere i protagonisti della vicenda, in Banca d'Italia il Direttorio lancia segnali più rassicuranti. «C'è una nuvola nera, che incombe sul Montepaschi, e che rischia di oscurare tutto e tutti. Ma mai come ora c'è bisogno di distinguere. La giustizia penale ha il suo corso, i magistrati prenderanno le loro decisioni, com'è giusto che sia. Ma trascinare nello "scandalo" gli organi di Vigilanza e diffondere l'allarme sulla stabilità della banca e sull'inevitabile "contagio" dell'intero sistema creditizio, è un modo barbaro e pericoloso per affrontare il problema». Il centrodestra spara ad alzo zero, non solo contro il Pd ma anche contro Via Nazionale. Tremonti attacca a viso aperto Mario Draghi.La Banca d'Italia finisce nel tritacarne della campagna elettorale.Viscoei suoi uomini non accettano la caccia alle streghe: «Vorremmo essere capiti meglio», si dice nel Direttorio, anche se molti esponenti anche autorevoli del mondo politico sembrano poco propensi ad esaminare «i dati di fatto». Quello che è inaccettabile, per i vertici della Banca centrale, è che «si pensi che qualcuno ha voluto tenere nascosto» un presunto scandalo che nasce a Siena ma coinvolge l'intero circuito del credito. «Non è così».Per confermare la tesi, il Direttorio di Palazzo Koch rimanda al corposo e puntiglioso documento consegnato al ministro Grilli per l'audizione alla Camera dell'altroieri, in cui si dà conto delle azioni intraprese dalla Vigilanza fin dal 2008 nei confronti del management del Montepaschi. «Chiunque abbia letto con attenzione quel testo non può sostenere che la Banca d'Italia sia stata inerte o disattenta.I nostri controlli, viceversa, sono stati serrati fin dall'inizio. Abbiamo fatto tre ispezioni, abbiamo avviato quattro procedimenti sanzionatori nei confronti del management. Gli interventi della Vigilanza sono stati intensi, e sono culminati nella nostra richiesta di rinnovare la governance dell'istituto. A novembre 2011 abbiamo convocato i massimi vertici di Mps e della Fondazione, mettendoli di fronte alle proprie responsabilità e chiedendo loro una rapida e immediata discontinuità nella conduzione aziendale». Ci sarà pure una ragione - si conclude in Banca d'Italia - se lo stesso Mussari ha detto che Mps è stata sottoposta ad una vigilanza «asfissiante».Al di là delle strumentalizzazioni irresponsabili della falange forzaleghista, resta tuttavia il dubbio evidente che il sistema dei controlli non sia abbastanza efficace, e che la stessa normativa sull'azione degli organi di Vigilanza sia inadeguata. La linea di Palazzo Kochè che «la Banca d'Italia non ha poteri di polizia giudiziaria», come lo stesso governatore ha dichiarato a Davos lo scorso fine settimana. Gli ispettori di Via Nazionale non possono irrompere in una banca, e far aprire le casseforti, come pure sarebbe stato necessario nel caso del famigerato contratto Alexandria sottoscritto segretamente con Nomura e scoperto da Profumo e Viola nella "contabilità occulta" del Monte. «Ma è giusto che sia così», si precisa ora.La Banca centrale «non vuole poteri di polizia giudiziaria». Non si può trasformare in un organo che «dipende dai pubblici ministeri».Ed è bene che la «normativa prudenziale di Vigilanza resti autonoma», vista la sua delicatezza e la sua strettissima connessione con i principi di tutela della stabilitàe del risparmio. Altra questione è il rafforzamento dell'apparato sanzionatorio a disposizione della Banca, quando ravvisi irregolarità gravi come quelle che hanno caratterizzato la gestione del Montepaschi. Anche in questo caso il Direttorio rimanda alla cronistoria dei fatti trasmessi a Grilli. Di «messe in mora» e anche di sanzioni ce ne sono state diverse, compresa quella irrogata al cda e ai revisori di Mps per la buonuscita da 4 milioni concessa all'ex dg Vigni, responsabile dei trucchi sui derivati, all'atto del suo «licenziamento». Ma se i vecchi vertici di Siena hanno continuato per almeno due anni a manipolare i bilanci, a spalmare e a nascondere le perdite in contratti «strutturati» sempre più rischiosi, questo significa che la «moral suasion» e l'effetto deterrente della Vigilanza di Banca d'Italia, per quanto «asfissiante», non è sufficiente. Dunque, Via Nazionale ha bisogno di strumenti più incisivi, per sanzionare, e dunque prevenire, i comportamenti scorretti dei manager. Sono i cosiddetti strumenti di «enforcement», sollecitati anche in sede europea. Uno su tutti, che in altri Paesi funziona da tempo e che lo stesso Fondo Monetario Internazionale ha più volte sollecitato: il cosiddetto «removal», cioè il potere discrezionale dell'organo di Vigilanza di procedere alla rimozione immediata dell'amministratore «infedele» di una banca. Ma questi strumenti - è la posizione di Palazzo Koch - «non possiamo darceli da soli». Serve un'assunzione di responsabilità da parte della politica, e una disposizione normativa che modifichi la legge vigente in materia di risparmio. Se questo ci fosse, e se nella prossima legislatura il governo che uscirà dalle urne vorrà prendere un'iniziativa, Via Nazionale non potrà che esserne soddisfatta.Allo stesso modo, al vertice di Banca d'Italia si guarda con attenzione a quanto potrà accadere su un altro fronte, aperto dallo scandalo Montepaschi: la disciplina delle Fondazioni. Queste «istituzioni» furono concepite da Amato e Ciampi, nel lontano 1990, con un altro spirito. Dovevano sbloccare la «foresta pietrificata» del credito, fino ad allora in mano al Comitato interministeriale per il credito e il risparmio che faceva le nomine con il manuale Cencelli nelle banche pubbliche e nelle famose «Bin». Dovevano assumere provvisoriamente il controllo di quelle stesse banche, e traghettarle velocemente nel mare aperto del mercato. Trent'anni dopo, quello spirito è andato perso, e le Fondazioni sono diventate centri di potere, e cinghie di trasmissione improprie tra politica e finanza. È il cuore del problema Mps: il Sistema Siena, con tutte le sue distorsioni e tutte le sue connessioni tra enti locali e Pd, nasce da qui. Allo stesso modo in cui nasce in tutte le altre Fondazioni, da Carige al Banco di Sardegna, in cui gli amministratori locali di ogni partito e di ogni colore hanno il controllo dei cda delle «banche conferitarie». Questo rapporto «incestuoso» va interrotto. Nel Direttorio di Banca d'Italia il «veicolo» delle Fondazioni viene considerato «molto utile all'inizio, perché ha costituito la base di un azionariato stabile per le banche». Ma ora «sarebbe utile un ripensamento», per rendere più aperto il mercato e più efficiente il controllo. Se una rivisitazione del genere fosse stata compiuta prima, oggi forse lo stesso scandalo Mps avrebbe un impatto diverso. Se non sul piano finanziario (visto che allo stato delle inchieste si tratta comunque di veri e propri falsi in bilancio e di azioni compiute da singoli per ostacolare le attività di vigilanza) sicuramente sul piano politico. Ma anche sul caso Montepaschi, gli inquilini del piano nobile di Palazzo Koch ci tengono a sfumare ogni eccesso di allarmismo. L'intervento della Vigilanza - come è ribadito nel documento del 28 gennaio - è stato finalizzato a migliorare «la situazione di liquidità»,a adeguare il capitale «ai limiti regolamentari», «a incrementare il coefficiente patrimoniale del gruppo» dal 9,3% di fine 2008 al 15,4% del settembre 2012. Ora resta da capire se l'iniezione dei Monti bond da 3,9 miliardi sarà sufficiente a garantire il ritorno alla piena operatività della banca, anche rispetto ai vincoli più stringenti fissati dall'Eba. Al momento attuale, nel Direttorio nessuno dubita sulla «validità del piano industriale messo a punto dal nuovo management». È un piano sicuramente «ambizioso e molto impegnativo», ma che «va nella giusta direzione». Ma anche in Banca d'Italia c'è consapevolezza di quanto sia «costoso» il prestito pubblico, che peserà per 400 milioni l'anno sulle casse di una banca già molto stressata sul piano della redditività, e che alla lunga potrebbe rendere inevitabile quella che Monti ha chiamato la «nazionalizzazione di risulta».Il male minore, anche secondo Palazzo Koch. Purchè sia una soluzione provvisoria. E purchè serva a far capire a tutti, risparmiatori italiani e osservatori internazionali, il doppio messaggio che a Via Nazionale sta adesso più a cuore. Primo: nonostante le criticità della fase, il Montepaschi non è affatto «una banca sull'orlo del fallimento», ma è e resta il terzo gruppo creditizio del Paese. Secondo: nonostante il peso dei Btp e dei derivati, il sistema bancario italiano è sano, molto più di quello di altri partner dell'Eurozona. C'è da sperare che quella di Visco e del suo direttorio sia una «fullfilly prophecie»: la profezia che si autoavvera.m.giannini@repubblica.it © RIPRODUZIONE RISERVATADocument LAREP00020130131e91v0000k
(segue dalla prima pagina)ANDREA GRECO FRANCESCO VIVIANO   570 words31 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - Un'altra tegola, ma a protezione dei piccoli azionisti, potrebbe abbattersi sul Monte Paschi di Siena. La Procura della Repubblica di Siena che coordina la mega inchiesta sull'acquisto di Antonveneta da parte senese (con un esborso complessivo di 17 miliardi per l'istituto) e sui derivati "tossici" della banca per centinaia di milioni, sta infatti valutando l'ipotesi di un sequestro conservativo di fondi, e la studia insieme ai vertici del Nucleo valutario della Guardia di Finanza. E se la Procura proseguirà su questa strada, la richiesta al Gip potrebbe arrivare già nei prossimi giorni.Si tratterebbe di un sequestro preventivo di un patrimonio del valore di circa 1,2 miliardi di euro, da mettere in relazione al bond convertibile Fresh, prestito mascherato da ricapitalizzazione contratto con Jp Morgan nel 2008 e grazie al quale fu possibile eludere i vincoli patrimoniali chiesti da Bankitalia e ottenere il via libera all'onerosa acquisizione Antonveneta.La misura allo studio («stiamo valutando» dice una fonte) sarebbe legata al rinvenimento di un conto londinese di Jp Morgan, finanziatore iniziale del prestito-aumento che secondo gli inquirenti è illecito, perché ci sono prove documentali che, attraverso collateralizzazioni, il "rischio Fresh" «fu trasferito dai suoi sottoscrittori alla banca senese. Tra i protagonisti ora indagati di quelle peripezie finanziarie c'è l'ex capo dell'area finanza Mps, Gianluca Baldassarri che secondo gli incartamenti della parallela inchiesta su Lutifin, trasferiti da Milano a Siena, avrebbero incassato sui loro conti personali una quota delle molte operazioni della banca, guidando la cosiddetta "Banda del 5%". Repubblica ha tentato di contattare Baldassarri, ma al cellulare risponde una segreteria in lingua hindi, il che fa presumere che l'ex dirigente possa essersi allontanato dall'Italia. Il clamore mediatico e politico provocato dall'inchiesta ha spinto il Procuratore della Repubblica di Siena, Tito Salerno, a tornare a precisare: «Il contesto investigativo è sensibile e complesso esclusivamente rispetto al ruolo svolto nei fatti oggetto di indagine dal precedente management. Nessuna informazione è stata né sarà diffusa in considerazione del rispetto dovuto al segreto investigativo, al mercato, ai risparmiatori».Tuttavia dopo qualche ora trapela la notizia che gli ex vertici di Mps oltre alle altre ipotesi di reato, sono stati indagati anche per responsabilità amministrativa.E dalla Procura di Trani si apprende che è stata aperta un'altra indagine per omessa vigilanza su Mps, a carico di Bankitalia.Intanto in Borsa Mps è tornata a soffrire, perdendo il 9,4%. A pesare sul titolo le indiscrezioni di Panorama, per cui la banca potrebbe perdere altri 500 milioni a fine 2012 dalla ristrutturazione del bond Chianti Classico. «Smentiamo con decisione che a tale operazione siano connesse perdite straordinarie», ha commentato la banca. Resta il fatto che quel prestito 2009 da 1,5 miliardi che cartolarizza gli affitti che Mps paga per occupare le sue filiali - e comprato dai correntisti, in un intreccio già chiacchierato in passato-è costosa per la banca, piace poco alla vigilanza e potrebbe portare perdite, se come teme qualche consigliere, la banca dovesse riacquistare quel bond dai correntisti. Ma Mps replica che la rimodulazione di Chianti Classico allo studio, «in ragione delle mutate condizioni di scenario potrebbe portare benefici al gruppo, di breve e di lungo termine». Ma sul bilancio pesa anche la scure di Moody's che ha annunciato in serata un possibile downgrade © RIPRODUZIONE RISERVATADocument LAREP00020130131e91v0000j
"Una telefonata di notte tra Mussari e Botin e Antonveneta fu ceduta a un miliardo in più"; Il retroscena; Daffina (Rotschild): scoprimmo prestito alla Fondazione, legato al titoloCARLO BONINI   946 words31 January 2013La RepubblicaLAREPItalianGruppo Editoriale L´Espresso Spa   ROMA - Antonveneta venne acquistata al telefono una notte di novembre del 2007. La stessa notte in cui il suo prezzo lievitò da 8,2 a9 miliardi di euro.Ea decidere furono i due uomini che erano in linea. Giuseppe Mussari, presidente di Mps, ed Emilio Botín-Sanz de Sautola y Garcia de los Rios, fondatore e capo esecutivo del Banco Santander Central Hispano. Mussari comprò ciò che non poteva permettersi con denaro che non aveva. Botin si liberò di ciò che non gli serviva e di cui era diventato proprietario 30 giorni prima (l'8 ottobre 2007, il Banco Satantander annuncia di aver chiuso con successo l'Opa sull'olandese AbnAmro, che aveva acquisito Antonveneta nel 2006). In quella trattativa - racconta Alessandro Daffina, Chief Executive Officer di Banca Rotschild per l'Italia, uno dei banchieri che vi presero parte - «non venne redatto, né si mosse un solo pezzo di carta». E in quella trattativa Mediobanca e Jp Morgan giocarono un ruolo chiave. La prima da "ascoltatissimo" advisor del Mps. Il secondo, da architetto prima dell'ormai famigerato bond convertibile f.r.e.s.h. (il prestito da 1 miliardo camuffato da aumento di capitale nella primavera 2008) e quindi - si scopre ora - di un secondo "loan", nel 2011, questa volta alla Fondazione Mps, di 600 milioni di euro con un tasso legato all'andamento borsistico delle azioni Mps che costringerà la Banca, nel gennaio 2012, alla manipolazione del titolo sui mercati. L'ESCLUSIONE DI GOTTI TEDESCHI Botin decide di liberarsi di Antonveneta ad agosto 2007, quando, di fatto, non ne è ancora proprietario. E l'advisor scelto per l'operazione è Rotschild.Di Antonveneta lo spagnolo ha due soli numeri. Il prezzo cui la acquistata Abn-Amro (6 miliardi di euro) e il dato sull'utile normalizzato annuo: tra 800 milioni di euro e 1 miliardo.Nient'altro. E su quello viene fatto il prezzo. «Si partì da una valutazione di 7 miliardi e mezzo, che poi era quanto erano pronti ad offrire i francesi di BNP», ricorda Daffina. Mussari sale subito sulla giostra, consigliato dai suoi advisor Mediobanca e Merrill Lynch. E la trattativa viaggia fulminea. «Incontrai personalmente Mussari 3 volte, credo. Non di più. E altrettante ci sentimmo al telefono», dice ancora il banchiere. Mentre chi resta alla finestraè Ettore Gotti Tedeschi, che pure è uomo in Italia del Santander. Perché? «Botin ci disse che la trattativa la conduceva lui. E a noi bastava. Gotti non ebbe alcun ruolo». A fine ottobre, Mussari arriva a offrire 8 miliardi di euro. E senza mai firmare un solo pezzo di carta. Non diciamo un'offerta vincolante di acquisto, ma neppure una dichiarazione di interesse. Ma la cosa non sembra sorprendere Rotschild. «Non è stata quella la prima volta in cui una banca è passata di mano con trattative di cui non è rimasta traccia scritta», chiosa il banchiere.Né, a quanto pare, Rotschild si interroga sulle disponibilità di capitali di Mps. Dice Daffina: «Noi eravamo advisor del venditore. E in questo tipo di trattative, si da per scontato che chi è interessato a comprare possa farlo. Non era affar nostro sapere come Mussari avrebbe finanziato l'operazione. Come non è stato affar nostro nessuno dei passaggi dell'aumento di capitale di Mps, a cominciare dal convertendo f.r.e.s.h. di Jp Morgan».BONIFICI PER 17 MILIARDI Si arriva così alla telefonata.Daffina ricorda: «Botin ci disse che aveva parlato con Mussarie che gli aveva dato un aut-aut. O chiudiamo a 9 subito o chiedo a voi e ai francesi un rilancio partendo da 9.Per questo Mussari passò in una notte da 8 a 9 miliardi». Né, a dire del Ceo di Rotschild, ci sarebbero anomalie negli 8 miliardi aggiuntivi versati da Mpsa Santander dopo il closing. «Quella cifra non faceva parte del prezzo. Era la restituzione del fund pricing, dei flussi interbancari accesi da Antonveneta al momento dell'acquisto. E per questo faccio fatica a pensare che nei bonifici che accompagnarono quell'operazione di tesoreria possano nascondersi tangenti per miliardi di euro. Per altro, come avrebbe fatto Santander a ristornare di nascosto quelle cifre?».IL SECONDO LOAN JP MORGAN Chiuso l'acquisto di Antonveneta, l'avventura di Rotschild nelle vicende Mps, tuttavia, non finisce. L'operazione si rivela catastrofica per il Monte e, nel 2011, Daffina è stavolta chiamato al capezzale della Fondazione per lavorare, insieme a Credit Suisse, all'aumento di capitale da 2 miliardi e 100 del Monte. «Il nostro suggerimento alla Fondazione fu di diluire il suo peso nel capitale».Scendendo cioè sotto quella linea del Piave del 50,6 per cento imposta dal «groviglio armonioso» che governava il Monte. Ma accade il contrario. Come un pusher alla porta del tossico, notte-tempo, Jp Morgan, ancora una volta, offre un prestito di 600 milioni di euro alla Fondazione perché possa bruciarlo, insieme alla liquidità in cassa, per mantenere il controllo della Banca con il nuovo aumento di capitale. Il tasso è importante. E viene calcolato sull'Euribor a 6 mesi maggiorato del 3 per cento, che diventa 4 per cento se il titolo scende sotto una determinata soglia. Per giunta, il nuovo "loan" ottiene una " seniority" (una precedenza) alta in caso di crack. Il che consente a Jp Morgan di potersi potenzialmente rivalere sul Monte in caso di insolvenza prima di altri creditori. Rotschild che dice? La risposta di Daffina è affilata. «Di quel loan di Jp Morgan rimanemmo all'oscuro. Ne venimmo a conoscenza solo successivamente». © RIPRODUZIONE RISERVATADocument LAREP00020130131e91v0000i
Quel consulente di Tremonti che ha svelato la banda del 5%; Il personaggioTOMMASO CIRIACO   411 words31 January 2013La RepubblicaLAREPItalianGruppo Editoriale L´Espresso Spa   ROMA - «Con Tremonti ho una consulenza non retribuita. Sui derivati, certo non su Mps». Il testimone dell'inchiesta sul Monte dei Paschi è da circa due mesi consulentea titolo gratuito di Giulio Tremonti. Dal 27 novembre 2012 Antonio Rizzo, il funzionario della Dresdner bank che ha svelato la "banda del 5%", dispensa consigli all'ex ministro del governo Berlusconi, aiutandolo ad orientarsi nel terreno minato dei derivati. Niente di speciale, secondo il Professore di Sondrio, una normale collaborazione: «Lo vedo qualche volta, in giro, ad esempio quando vado in tv. C'è un rapporto esclusivamente tecnico, molto saltuario».Lo accompagna quando Tremonti è ospite delle trasmissioni per discutere della crisi, offrendogli dritte rigorosamente «tecniche». E lo segue anche fuori dagli studi televisivi, ad esempio due giorni fa alla Camera quando l'ex Superministro ha ascoltato in commissione l'audizione di Vittorio Grilli. Nulla a che vedere con Mps, assicurano entrambi, piuttosto una consulenza tecnica sui più diffusi strumenti finanziari.Rizzo non arriva dal nulla. E' direttore finanziario di una piccola banca, collaboratore del Fatto dal 2009 e su Youtube è facile rintracciare alcuni suoi interventi sul caos finanziario. Politicamente si dichiara socialista e amico di Rino Formica, in passato subì l'espulsione dall'Idv e lo scorso ottobre partecipò al lancio del manifesto 3L di Tremonti a Riccione. In questi giorni è soprattutto l'uomo dei derivati del caso Mps: «Ho le spalle larghe, ma non mi fa piacere che il mio nome sia finito sui giornali». Con Tremonti, invece, l'incontro è solo frutto del destino: «Un caso fortuito». Un rapporto che non ha nulla a che vedere con lo scandalo bancario: «Fino a due giorni fa non ho detto assolutamente nulla dell'aspetto giudiziario di Mps a Tremonti e al Fatto quotidiano ».Le strade di Rizzo e Tremonti si incrociano lo scorso novembre: «Era martedì 27 - ricostruisce - mi fece chiamare. I miei articoli sono da anni nelle rassegne stampa e il Professore mi voleva conoscere». Due giorni fa la svolta. Trapela il nome dell'ex funzionario di banca, lui stesso informa Tremonti al termine dell'audizione di Grilli a Montecitorio. E lui? «Non ha battuto ciglio. Oggi (ieri, ndr), prima di Unomattina, gli ho fatto vedere i giornali. Mi ha detto che mi sono comportato in modo corretto. C'era un segreto istruttorio e a quello mi sono attenuto per cinque anni». © RIPRODUZIONE RISERVATADocument LAREP00020130131e91v0000h
Un anno fa la Fondazione rischiava il crac così il Credit Suisse evitò di affondarla; Il caso Lo scontro tra banche d'affari internazionali alimentato da una gestione finanziaria dell'Ente poco trasparenteGIOVANNI PONS   714 words31 January 2013La RepubblicaLAREPItalianGruppo Editoriale L´Espresso Spa   MILANO - Poco più di un anno fa, il 25 ottobre 2011, la Fondazione Mps era tecnicamente in "default". Quel giorno il prezzo della banca senese in Borsa era sceso fino a 0,36 euro per una capitalizzazione di 4,2 miliardi mentre tre anni prima, all'indomani dell'acquisizione della banca Antonveneta, ne valeva 12. Il Credit Suisse, principale creditore della Fondazione con un'esposizione che al massimo è arrivata a 370 milioni, chiede a Siena altre azioni Mps da mettere in garanzia essendo scattato l'allarme rosso sui parametri di riferimento. Ma in quel frangente scopre che di azioni "libere" non ve ne sono più. Le ultime sono state assegnate tre giorni prima, senza alcun preavviso, alla Jp Morgan, la banca americana che a metà 2011 ha organizzato un prestito da 600 milioni per la Fondazione andando a sovrapporsi a quello precedente, del novembre 2008, per 490 milioni messo in piedi da Credit Suisse, Mediobanca e Banca Leonardo. La situazione è drammatica, in quei giorni. Lo spread tra BtpBund è ai massimi, veleggia verso i 500 punti, il governo Berlusconi sta per cedere il passo ai tecnici di Mario Monti e Mario Draghi sta mettendo in cantiere il primo mega acquisto di titoli di Stato. L'avvocato Angelo Benessia, incaricato dalla Fondazione, chiede alle banche una tregua, una moratoria del debito. Ma Credit Suisse potrebbe, a termini di contratto, escutere il pegno sulle azioni ed entrare in possesso di una quota pari al 18-19% del Monte, venderla immediatamente sul mercato e rientrare almeno in parte del suo credito. Ma non lo fa, né in quel momento, né il successivo 9 gennaio 2012 quando dopo un altro sforamento dei parametri scopre che anche i 300 milioni in azioni Mps che dovevano restare libere da qualsiasi garanzia sono state impegnate. In quei giorni la tensioni coni vertici della Fondazione è alle stelle. Il direttore finanziario Attilio Di Cunto, dopo un duro scontro con l'ex dg Marco Parlangeli, sostituito nell'estate 2011 da Claudio Pieri, cerca di arginare l'assalto delle banche. Secondo Credit Suisse, che ha seguito Mps fin dallo sbarco in Borsa nel 1999, la Fondazione ha favorito la Jp Morgan siglando con questa un contratto che garantisce una maggiore "blindatura". La banca Usa guidata in Italia da Francesco Rossi Ferrini - tra quelle più attive nella vendita di derivati e prodotti strutturati - si è inserita abilmente nella battaglia delle griffe della finanza organizzando un prestito in pool con altre 11 banche estere.Così la Fondazione ha potuto raccogliere altri 600 milioni e seguire l'aumento di capitale da 2 miliardi imposto dalle regole di Basilea 2. In cambio il pool Jp Morgan chiede in garanzia un corposo pacchetto di azioni Mps, il classico "margin loan". Ma così facendo la Fondazione si espone al rischio di ulteriori scivoloni del titolo. Credit Suisse e Rothshild, invece, avevano consigliato di comprare un "collar", cioè di coprire con un derivato l'eventuale perdita di valore del titolo rinunciando a una parte del rialzo, se vi fosse stato. E di vendere le partecipazioni in Mediobanca e Intesa Sanpaolo che all'epoca valevano circa 300 milioni, la metà di ciò che serviva per seguire l'aumento. Ma la Fondazione fa di testa sua e decide di vendere l'8% delle azioni Mps in portafoglio attraverso un collocamento sul mercato curato da Goldman Sachs. La banca americana, con in testa Massimo Della Ragione, per assicurarsi l'incarico garantisce a Siena un prezzo troppo alto. E quando il titolo Mps scivola in Borsa Goldman correa venderea sua volta le azioni acquistate a fermo amplificando la discesa e le proprie perdite. La frittata è fatta e servono sei mesi di negoziati cruenti tra avvocati d'affari ai quattro poli del pianeta per trovare un accordo sulla ristrutturazione del debito della Fondazione. La quale oggi si ritrova con in pancia il 34% del Monte che vale 2,8 miliardi e 350 milioni di debiti. E ora spera che la discesa dello spread permetta a Mps di recuperare terreno sull'immenso portafoglio di titoli di Stato.© RIPRODUZIONE RISERVATADocument LAREP00020130131e91v0000g
Bankitalia: più poteri alla Vigilanza; L'analisiMASSIMO GIANNINI   1,490 words31 January 2013La RepubblicaLAREPItalianGruppo Editoriale L´Espresso Spa   «LA BANCA d'Italia ha la coscienza a posto, e non abbiamo nulla da rimproverarci. Il nostro obiettivoè la stabilità del sistema, e siamo convinti di averla garantita». Al "piano nobile" di Palazzo Koch il Direttorio si è appena riunito, per discutere gli ultimi sviluppi del caso Mps. Il governatore Ignazio Visco, se arriverà una richiesta formale, è pronto a riferire in Parlamento.IL DIRETTORE generale Fabrizio Saccomanni fa il punto con i suoi colleghi. Se lo scandalo di Siena appare "esplosivo" alla Procura, per i gravi risvolti giudiziari che presto potrebbero travolgere i protagonisti della vicenda, in Banca d'Italia il Direttorio lancia segnali più rassicuranti. «C'è una nuvola nera, che incombe sul Montepaschi, e che rischia di oscurare tutto e tutti. Ma mai come ora c'è bisogno di distinguere. La giustizia penale ha il suo corso, i magistrati prenderanno le loro decisioni, com'è giusto che sia. Ma trascinare nello "scandalo" gli organi di Vigilanza e diffondere l'allarme sulla stabilità della banca e sull'inevitabile "contagio" dell'intero sistema creditizio, è un modo barbaro e pericoloso per affrontare il problema». Il centrodestra spara ad alzo zero, non solo contro il Pd ma anche contro Via Nazionale. Tremonti attacca a viso aperto Mario Draghi.La Banca d'Italia finisce nel tritacarne della campagna elettorale.Viscoei suoi uomini non accettano la caccia alle streghe: «Vorremmo essere capiti meglio», si dice nel Direttorio, anche se molti esponenti anche autorevoli del mondo politico sembrano poco propensi ad esaminare «i dati di fatto». Quello che è inaccettabile, per i vertici della Banca centrale, è che «si pensi che qualcuno ha voluto tenere nascosto» un presunto scandalo che nasce a Siena ma coinvolge l'intero circuito del credito. «Non è così».Per confermare la tesi, il Direttorio di Palazzo Koch rimanda al corposo e puntiglioso documento consegnato al ministro Grilli per l'audizione alla Camera dell'altroieri, in cui si dà conto delle azioni intraprese dalla Vigilanza fin dal 2008 nei confronti del management del Montepaschi. «Chiunque abbia letto con attenzione quel testo non può sostenere che la Banca d'Italia sia stata inerte o disattenta.I nostri controlli, viceversa, sono stati serrati fin dall'inizio. Abbiamo fatto tre ispezioni, abbiamo avviato quattro procedimenti sanzionatori nei confronti del management. Gli interventi della Vigilanza sono stati intensi, e sono culminati nella nostra richiesta di rinnovare la governance dell'istituto. A novembre 2011 abbiamo convocato i massimi vertici di Mps e della Fondazione, mettendoli di fronte alle proprie responsabilità e chiedendo loro una rapida e immediata discontinuità nella conduzione aziendale». Ci sarà pure una ragione - si conclude in Banca d'Italia - se lo stesso Mussari ha detto che Mps è stata sottoposta ad una vigilanza «asfissiante».Al di là delle strumentalizzazioni irresponsabili della falange forzaleghista, resta tuttavia il dubbio evidente che il sistema dei controlli non sia abbastanza efficace, e che la stessa normativa sull'azione degli organi di Vigilanza sia inadeguata. La linea di Palazzo Kochè che «la Banca d'Italia non ha poteri di polizia giudiziaria», come lo stesso governatore ha dichiarato a Davos lo scorso fine settimana. Gli ispettori di Via Nazionale non possono irrompere in una banca, e far aprire le casseforti, come pure sarebbe stato necessario nel caso del famigerato contratto Alexandria sottoscritto segretamente con Nomura e scoperto da Profumo e Viola nella "contabilità occulta" del Monte. «Ma è giusto che sia così», si precisa ora.La Banca centrale «non vuole poteri di polizia giudiziaria». Non si può trasformare in un organo che «dipende dai pubblici ministeri».Ed è bene che la «normativa prudenziale di Vigilanza resti autonoma», vista la sua delicatezza e la sua strettissima connessione con i principi di tutela della stabilitàe del risparmio. Altra questione è il rafforzamento dell'apparato sanzionatorio a disposizione della Banca, quando ravvisi irregolarità gravi come quelle che hanno caratterizzato la gestione del Montepaschi. Anche in questo caso il Direttorio rimanda alla cronistoria dei fatti trasmessi a Grilli. Di «messe in mora» e anche di sanzioni ce ne sono state diverse, compresa quella irrogata al cda e ai revisori di Mps per la buonuscita da 4 milioni concessa all'ex dg Vigni, responsabile dei trucchi sui derivati, all'atto del suo «licenziamento». Ma se i vecchi vertici di Siena hanno continuato per almeno due anni a manipolare i bilanci, a spalmare e a nascondere le perdite in contratti «strutturati» sempre più rischiosi, questo significa che la «moral suasion» e l'effetto deterrente della Vigilanza di Banca d'Italia, per quanto «asfissiante», non è sufficiente. Dunque, Via Nazionale ha bisogno di strumenti più incisivi, per sanzionare, e dunque prevenire, i comportamenti scorretti dei manager. Sono i cosiddetti strumenti di «enforcement», sollecitati anche in sede europea. Uno su tutti, che in altri Paesi funziona da tempo e che lo stesso Fondo Monetario Internazionale ha più volte sollecitato: il cosiddetto «removal», cioè il potere discrezionale dell'organo di Vigilanza di procedere alla rimozione immediata dell'amministratore «infedele» di una banca. Ma questi strumenti - è la posizione di Palazzo Koch - «non possiamo darceli da soli». Serve un'assunzione di responsabilità da parte della politica, e una disposizione normativa che modifichi la legge vigente in materia di risparmio. Se questo ci fosse, e se nella prossima legislatura il governo che uscirà dalle urne vorrà prendere un'iniziativa, Via Nazionale non potrà che esserne soddisfatta.Allo stesso modo, al vertice di Banca d'Italia si guarda con attenzione a quanto potrà accadere su un altro fronte, aperto dallo scandalo Montepaschi: la disciplina delle Fondazioni. Queste «istituzioni» furono concepite da Amato e Ciampi, nel lontano 1990, con un altro spirito. Dovevano sbloccare la «foresta pietrificata» del credito, fino ad allora in mano al Comitato interministeriale per il credito e il risparmio che faceva le nomine con il manuale Cencelli nelle banche pubbliche e nelle famose «Bin». Dovevano assumere provvisoriamente il controllo di quelle stesse banche, e traghettarle velocemente nel mare aperto del mercato. Trent'anni dopo, quello spirito è andato perso, e le Fondazioni sono diventate centri di potere, e cinghie di trasmissione improprie tra politica e finanza. È il cuore del problema Mps: il Sistema Siena, con tutte le sue distorsioni e tutte le sue connessioni tra enti locali e Pd, nasce da qui. Allo stesso modo in cui nasce in tutte le altre Fondazioni, da Carige al Banco di Sardegna, in cui gli amministratori locali di ogni partito e di ogni colore hanno il controllo dei cda delle «banche conferitarie». Questo rapporto «incestuoso» va interrotto. Nel Direttorio di Banca d'Italia il «veicolo» delle Fondazioni viene considerato «molto utile all'inizio, perché ha costituito la base di un azionariato stabile per le banche». Ma ora «sarebbe utile un ripensamento», per rendere più aperto il mercato e più efficiente il controllo. Se una rivisitazione del genere fosse stata compiuta prima, oggi forse lo stesso scandalo Mps avrebbe un impatto diverso. Se non sul piano finanziario (visto che allo stato delle inchieste si tratta comunque di veri e propri falsi in bilancio e di azioni compiute da singoli per ostacolare le attività di vigilanza) sicuramente sul piano politico. Ma anche sul caso Montepaschi, gli inquilini del piano nobile di Palazzo Koch ci tengono a sfumare ogni eccesso di allarmismo. L'intervento della Vigilanza - come è ribadito nel documento del 28 gennaio - è stato finalizzato a migliorare «la situazione di liquidità»,a adeguare il capitale «ai limiti regolamentari», «a incrementare il coefficiente patrimoniale del gruppo» dal 9,3% di fine 2008 al 15,4% del settembre 2012. Ora resta da capire se l'iniezione dei Monti bond da 3,9 miliardi sarà sufficiente a garantire il ritorno alla piena operatività della banca, anche rispetto ai vincoli più stringenti fissati dall'Eba. Al momento attuale, nel Direttorio nessuno dubita sulla «validità del piano industriale messo a punto dal nuovo management». È un piano sicuramente «ambizioso e molto impegnativo», ma che «va nella giusta direzione». Ma anche in Banca d'Italia c'è consapevolezza di quanto sia «costoso» il prestito pubblico, che peserà per 400 milioni l'anno sulle casse di una banca già molto stressata sul piano della redditività, e che alla lunga potrebbe rendere inevitabile quella che Monti ha chiamato la «nazionalizzazione di risulta».Il male minore, anche secondo Palazzo Koch. Purchè sia una soluzione provvisoria. E purchè serva a far capire a tutti, risparmiatori italiani e osservatori internazionali, il doppio messaggio che a Via Nazionale sta adesso più a cuore. Primo: nonostante le criticità della fase, il Montepaschi non è affatto «una banca sull'orlo del fallimento», ma è e resta il terzo gruppo creditizio del Paese. Secondo: nonostante il peso dei Btp e dei derivati, il sistema bancario italiano è sano, molto più di quello di altri partner dell'Eurozona. C'è da sperare che quella di Visco e del suo direttorio sia una «fullfilly prophecie»: la profezia che si autoavvera.m.giannini@repubblica.it © RIPRODUZIONE RISERVATADocument LAREP00020130131e91v00005
Mps, ecco le indagini di Bankitalia; Cinque anni di controlli su Montepaschi. Tremonti accusa Draghi: è stato inefficace. Pdl e Pd: sì alla commissione d'inchiesta; Il pm: situazione esplosiva. La Finanza: c'era una banda del 5 per cento485 words30 January 2013La RepubblicaLAREPItalianGruppo Editoriale L´Espresso Spa  Coperta dal fango del fiume Crati, Sibari patisce per la seconda volta nella sua storia millenaria il supremo oltraggio dell'oblio: la prima fu per la ferocia della guerra, la seconda (oggi) per l'inerzia delle istituzioni. Modello di ricchezza e di cultura urbana avanzata (o di "lusso"), Sibari fu per due secoli (il VII e il VI a.C.) la più opulenta città dell'Occidente greco, lasciandosi dietro una scia di narrazioni, spesso leggendarie. Aveva, dicono le fonti antiche, un perimetro di 50 stadii (quasi 10 km), e 300.000 abitanti; ne dipendevano quattro popoli e 25 città. Nelle feste, si snodava una processione di 5000 cavalieri. Batteva moneta, emanava leggi, assicurava il contatto fra le colonie greche d'Anatolia (specialmente Mileto) e gli Etruschi. Lotte intestine e la rivalità della vicina Crotone portarono nel 510 a. C. le truppe di Sibari a una rovinosa disfatta. I Crotoniati misero a ferro e fuoco la città, e sulle rovine fumanti deviarono le acque del Crati, per distruggerne anche la memoria. Pochissimo si salvò delle meraviglie d'arte che vi erano raccolte: fra queste una stoffa preziosissima (la più famosa fra quelle tessute dai Greci), che finì nel santuario di Hera Lacinia a Crotone, da cui fu depredata dal tiranno di Siracusa Dionigi il Vecchio, e poi venduta a caro prezzo a Cartagine (IV sec. a. C.). Enorme fu nel mondo greco l'impressione della distruzione di Sibari: a Mileto fu decretato il pubblico lutto.Per oltre due millennii, si perse memoria di dove Sibari sorgesse: fu Umberto Zanotti Bianco (archeologo e filantropo, primo presidente di Italia Nostra e senatore a vita) a individuare il sito in scavi del 1932, come fu poi confermato da ricerche della Soprintendenza nel 1962. Sibari divenne dal 1970 un mirabile campo scuola che ha formato generazioni di archeologi, sotto la guida di Piero Guzzo e poi della Scuola Italiana di Atene. Ma tutto ha coperto il fango del Crati, rinnovando dopo due millenni e mezzo la violenza dei Crotoniati. Davanti a tanta sciagura, inutile strapparsi le vesti e levare alti lai. Inutile consolarsi favoleggiando di siti Unesco, interventi europei, aiuti extraterrestri. Per cercare una soluzione dobbiamo analizzare errori, denunciare responsabilità: l'incapacità delle nostre istituzioni di gestire se stesse e di mettere in sicurezza il territorio, l'assenza di una cultura della prevenzione. L'inerzia del ministero dei Beni Culturali, in linea con il sonnolento attendismo di Ornaghi, non stupisce ormai più nessuno. Ma la responsabilità di un sito così importante non può essere solo di un ministro, dovrebbe impegnare il Governo. O l'Italia di oggi si considera, contro Sibari, alleata della Crotone del 510 a. C.? © RIPRODUZIONE RISERVATADocument LAREP00020130130e91u00003
Bersani avanti anche dopo il caso Mps il Pdl in recupero resta sotto di 10 punti e la coalizione Monti sale al 18 per cento; Il centrosinistra mantiene un margine ampio: al Senato arriva a 11 punti, però l'incognita dei premi regionali rende ancora incerta la vittoria piena; Nel sondaggio Demos calano gli indecisi. Renzi leader preferito971 words30 January 2013La RepubblicaLAREPItalianGruppo Editoriale L´Espresso Spa  (segue dalla prima pagina)AMENO di un mese dal voto, le distanze tra le coalizioni si riducono. Ma di poco. Le polemiche intorno alle vicende del Monte dei Paschi di Siena sembrano aver prodotto effetti, fin qui, limitati sulle intenzioni di voto. È ciò che emerge dal sondaggio di Demos per Repubblica, realizzato negli ultimi giorni. PER quanto coinvolto da critiche e sospetti, il Pd, alla Camera, ha ceduto meno di un punto e rimane appena sotto al 33%. Mentre il Pdl ha recuperato un punto e supera, così, il 19%. Il Centrosinistra, comunque, si attesta sul 36,4%, circa 10 punti più del Centrodestra (2 meno di una settimana fa).Al Senato, il vantaggio risulta ancora più ampio: 38% a 27%. Cioè, 11 punti. A livello nazionale. Tuttavia, la legge elettorale non permette previsioni, perché al Senato l'assegnazione dei premi di maggioranza avviene regione per regione. Resta, quindi, l'impressione che lo scandalo Mps, nonostante abbia monopolizzato il dibattito pubblico, non sia riuscito a produrre una svolta decisa nel clima d'opinione.Le intenzioni di voto, negli ultimi giorni, non hanno subito variazioni sensibili. Così, le differenze osservate, rispetto a una settimana fa, sembrano dettate da altre ragioni. Soprattutto, dal progressivo scongelamento degli indecisi - ancora numerosi: circa il 30%. Un processo che favorisce il Centrodestra- la cui "riserva" di delusi è molto ampia. Ma anche la coalizione guidata da Monti. Nell'insieme, ha guadagnato un punto e mezzo e si avvicina al 18%.Spinta dalla formazione del premier, Scelta Civica, salita al 12,5% (cioè, di quasi un punto). Anche l'Udc, per la prima volta, recupera consensi (anch'essa quasi un punto). E frena l'emorragia di voti che aveva subito, fino ad oggi, a favore della Lista Monti.La principale indicazione offerta dal sondaggio di questa settimana, dunque, riguarda proprio il peso assunto dal Terzo Polo. Il quale, per la prima volta dopo il 1994, sembra interrompere, o comunque indebolire, la dinamica bipolare del sistema partitico e della competizione elettorale in Italia. D'altronde, altri indizi, raccolti dal sondaggio, concorrono a spiegare - e a confermare - questa tendenza. In primo luogo, l'immagine del leader. La fiducia verso Monti, infatti, nell'ultimo mese è scesa di quasi 5 punti. Ma resta comunque alta: 42,5%. Il premier è terzo, nella graduatoria dei leader.Peraltro, il 38% degli elettori lo considera il più "competente". E il 61%, soprattutto, lo riconosce in grado di "garantire la credibilità del Paese all'estero". La capacità "competitiva" di Monti e della coalizione di Centro marca, dunque, la principale differenza rispetto alle ultime due elezioni. In particolare, rispetto a quelle del 2006, quando il Centrodestra trascinato da Berlusconi, riuscì a rimontare tutto lo svantaggio accumulato in precedenza. Fin quasi a pareggiare, con Prodi. Ma allora il confronto (lo scontro?) era diretto. Tra Berlusconi e Prodi: non c'era nessuno. Casini e l'Udc erano alleati con il Cavaliere. Oggi, invece, "in mezzo" c'è Monti. Il quale, nell'ultima settimana, ha preso di mira il Centrosinistra. In modo aggressivo. Per rubare il mestiere - e la scena - a Berlusconi.Per apparire la vera alternativa a Bersani - e soprattutto a Vendola. Per chiudere e confinare il Cavaliere "a destra". E intercettare il flusso dei delusi del Pdl - tanti, ancora rifugiati fra gli indecisi. In attesa di decidere. Se votare e per chi.Un altro segno delle difficoltà che incontra il "bipolarismo", in questa fase, è offerto dall'atteggiamento verso il "voto utile". Meno condiviso rispetto al passato. Certo, il 54% degli elettori ritiene ancora opportuno "concentrare il voto sulle due coalizioni maggiori". Ma nel 2008 l'orientamento "maggioritario" veniva espresso da un'area di cittadini superiore di quasi 9 punti. In un sistema attraversato dall'alternativa pro/anti-berlusconiana, l'indebolirsi del bipolarismo danneggia proprio lui. Berlusconi. Il quale, non a caso, ha rifiutato di partecipare a un confronto in tivù con gli altri sei leader. Avrebbe significato porsi sul medesimo piano di tutti gli altri. Ammetteree riprodurre la fine del bipolarismo - e del berlusconismo. A Centrosinistra, Bersani (48,5%) è ancora il secondo tra i leader, nella valutazione degli elettori. Dietro al suo avversario delle primarie, Matteo Renzi. Che ottiene un giudizio positivo da quasi due terzi degli intervistati. A conferma della grande fiducia di cui gode ben oltre i confini del centrosinistra. Evidentemente, la scelta di "volare basso", di tirarsi fuori dalla contesa per i posti al Parlamento, ne ha rafforzato ulteriormente la credibilità. Tanto più in questa fase di distacco dalla politica. Proprio per questo, però, diventa importante - e utile - per Bersani coinvolgere Renzi. Come testimonial del proprio progetto. Della propria leadership.Il Centrodestra, come abbiamo visto, sta risalendo.Ma, fin qui, non sfonda. L'appeal del Cavaliere resta debole. Ultimo nella graduatoria dei leader, per popolarità. Fermo al 20%. Nonostante la grande capacità di tenere la scena, in tivù. E nonostante la tivù resti, per la larga maggioranza degli elettori (60%), il principale canale di informazione in questa campagna elettorale. Il che contribuisce a spiegare la scelta, annunciata da Beppe Grillo, di tornare in televisione, in vista del voto.Non si sa dove, come e quando. D'altronde, il M5S, nelle stime di voto, è accreditato del 13%. Tanto, ma meno di qualche mese fa. Così Grillo - l'unico a riempire le piazze, in questa campagna elettorale - ha deciso di tornare alle origini. In televisione.Non so che pagherei per vederlo a un "faccia a faccia".Con Monti, Bersani, Berlusconi. E Vespa... © RIPRODUZIONE RISERVATADocument LAREP00020130130e91u0000x
(segue dalla prima pagina)MASSIMO RIVA   746 words30 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)NON è stato un bello spettacolo quello che il sistema istituzionale ha offerto ieri nella seduta delle Commissioni parlamentari per fare un po' di chiarezza nello scandalo che di giorno in giorno sta montando dentro e attorno al Monte dei Paschi di Siena. Che sul versante politico la vicenda diventasse una comoda arma da brandire in campagna elettorale era, purtroppo, scontato.Spiace però dover constatare che un dozzinale clima da comizio in piazza si sia riprodotto anche all'interno della sede parlamentare.Per giunta, con qualche caduta di senso della misura e della responsabilità anche da parte di chi - come l'ex ministro Tremonti - è partito lancia in resta all'attacco dell'ex governatore e ora presidente della Bce, Mario Draghi.Sortita che si porta dietro uno sgradevole profumo di vendicativo calcio negli stinchi spiegabile forse con un'incontrollata invidia professionale per i successi che Draghi sta mietendo in Europa e nello scenario internazionale. Strumentalizzazioni politiche a parte, tuttavia, occorre riconoscere che anche le istituzioni statali sono state ieri al di sotto di quello che era lecito aspettarsi dalle due autorità cui spetta la vigilanza sulle Fondazioni (il ministero dell'Economia) e sul sistema creditizio (la Banca d'Italia).Uno dei nodi cruciali della vicenda Monte dei Paschi riguarda l'ambigua e opaca simbiosi tra banca e Fondazione al punto che è quasi banale pensare che un controllo più puntuale del ministero sulle mosse della Fondazione senese avrebbe potuto forse non evitare e però almeno limitare i danni della vicenda.Ma nonè che il ministro Grilli si sia ieri dilungato su questo tutt'altro che marginale aspetto dello scandalo.Quanto alla Banca d'Italia, il documento sottoposto ai parlamentari è senz'altro ricco di dettagli, cifre, date. E però sembra scritto da chi non è riuscito a trarre le conclusioni logiche di quanto ha messo nero su bianco.Dal testo, infatti, emerge quella che forse è la lezione più allarmante da ricavare al momento sul caso Monte dei Paschi. Si sa che tutto comincia a gennaio 2008 quando l'istituto senese avanza alla Banca d'Italia istanza per l'autorizzazione ad acquisire l'Ambroveneta. Ebbene dal rapporto di Via Nazionale emerge che, in questi cinque anni da allora, l'istituto centrale ha seguito, passo dopo passo, l'evolversi degli eventi con una serie di interventi specifici allo scopo di emendare contratti non allineati con le regole del sistema ovvero imponendo misure rigide di adeguamento degli equilibri di cassa. Ma il tutto dovendosi impegnare in furibondi e reiterati bracci di ferro con un management ogni volta restio ad adeguarsi alle direttive di Bankitalia.Bisogna così arrivare all'autunno 2011 prima che Via Nazionale si decida a chiedere «una netta discontinuità nella conduzione aziendale», insomma il ricambio dei vertici di Mps. Che, per altro, si realizzerà soltanto dopo altri sei mesi. Sinceramente oltre quattro anni di tira e molla con una gestione palesemente renitente a rientrare nei binari sono troppi e pongono sul tappeto il tema dell'efficacia concreta della vigilanza sul sistema creditizio esercitata da Bankitalia.Intendiamoci, che questo potere di controllo vada esercitato con pacata saggezzae senza furori calvinisti è un dato di fatto. Al centro di tale attività c'è un obiettivo fondamentale: la tutela del pubblico risparmio. Non spetta certo alla Banca d'Italia muoversi con l'accetta o suscitare allarmismi pericolosi di frontea situazioni difficili. Non a caso lo stile di Via Nazionale si è sempre ispirato alla cosiddetta «moral suasion» ovvero a una gestione ferma ma pacata dei suoi poteri. Il rapporto sul caso Monte Paschi, tuttavia, mostra e dimostra come questo strumento si sia ripetutamente rivelato imbelle a superare le colpevoli resistenze dei manager senesi. In altre parole, così abbiamo ben compreso che nell'esercizio dei poteri di Bankitalia c'è qualcosa che non funziona quando si tratta di affrontare uomini e cose che maliziosamente tralignano dalla retta via. Né basta che oggi Via Nazionale si difenda denunciando di essere stata ingannata con l'occultamento di un paio fra i più rischiosi azzardi sottoscritti da una gestione quanto meno avventurosa.Emerge piuttosto una seria esigenza di riscrittura dei poterie dei metodi di vigilanza della banca centrale e di altre autorità, come la Consob. Tema che, in un paese normale, avrebbe dovuto essere l'oggetto principale del dibattito parlamentare di ieri. Purtroppo, così non è stato. E quando la politica per prima traligna in propaganda anziché fare la sua parte. © RIPRODUZIONE RISERVATADocument LAREP00020130130e91u0002p
Pdl:"Commissione d'inchiesta". Sì del Pd; Il Parlamento; Bersani: controllare la finanza creativa. I montiani frenano. Tremonti attacca ViscoALBERTO D'ARGENIO   526 words30 January 2013La RepubblicaLAREPItalianGruppo Editoriale L´Espresso Spa   ROMA - Grillo e Alfano chiedono una commissione parlamentare d'inchiesta sul Monte dei Paschi di Siena. Il segretario del Pd, Pier Luigi Bersani, non si tira indietro, accetta e con l'occasione chiede anche di fare luce sull'uso dei derivati. Solo lo schieramento montiano nicchia sull'idea di un'indagine svolta dal Parlamento sul crollo di Mps. Intanto l'ex ministro dell'Economia, Giulio Tremonti, attacca la Banca d'Italia, il suo attuale governatore Ignazio Visco e il suo predecessore, oggi presidente della Bce, Mario Draghi, accusandoli di non avere vigilato sul caso.In mattinata il segretario del Pdl Angelino Alfano si accoda a Beppe Grillo, dice che «siamo pronti ad una commissione d'inchiesta non per firmare un progetto altrui, ma perché gli estremi ci sono». Più tardi irrobustirà la sua tesi dicendo che prima di dare «una vagonata di soldi pubblici» all'istituto di Siena bisogna fare luce sulle responsabilità. Oltre si era spinto Grillo chiedendo oltre alla commissione anche «le dimissioni immediate di Bersani» da segretario del Pd perché si tratta di una vicenda che «fa impallidire Parmalat e il Banco Amrbosiano». Anche la Lega di Maroni si schieraa favore di un'indagine parlamentare.Nel Partito democratico nessuno prende in considerazione le dimissioni del leader, ma Bersani non si tira indietro di fronte alla commissione d'inchiesta: «Non ho nessun problema». E aggiunge che sarebbe anche l'occasione di indagare sul sistema dei derivati e sulla finanza creativa, «bisogna vedere come vengono tali meccanismi che vanno messi sotto controlli, lo diciamo da un pezzo». In serata parla anche il premier uscente Mario Monti. Quella del Monte «è una vicenda sulla quale la magistratura deve andare fino in fondo, su cui Bankitalia vigila ma non getta ombre sul sistema bancario italiano che ha retto alla crisi meglio di altri paesi». Se l'ex rettore della Bocconi non si sbilancia sulla commissione d'inchiesta, sono i suoi alleati centristia chiarire come la pensano le forze politiche che si sono raccolte intorno a Scelta Civica. Per Casini «bisogna stare attenti al proliferare delle commissioni d'inchiesta, io non sono contrario ma non se interferisce con l'autorità giudiziaria, se non la depista.Vedo eccitazione da campagna elettorale». Anche per Gianfranco Fini «la magistratura sta indagando e parlare ora di una commissione d'inchiesta è fuori luogo». Intanto durante l'audizione in Parlamento del ministro dell'Economia Vittorio Grilli, Giulio Tremonti, suo predecessore al Tesoro, attacca Monti: «Scappa», dice alludendo alla scelta del governo di mandare in Parlamento il titolare di Via XX Settembre. Tremonti chiede dunque di sentire il premier, il governatore Visco e chi prima di lui ha guidato Palazzo Koch, ovvero Mario Draghi.Perché secondo l'ex ministro su Mps «non c'è stata deterrenza né repressione» da parte di Bankitalia «che per due tre anni non ha fatto nulla». Ma l'attacco di Tremonti non finisce qui: «La Banca d'Italia aveva in cassaforte documenti di vigilanza in cui era scritto tutto sulle operazioni finanziarie di Mps».© RIPRODUZIONE RISERVATADocument LAREP00020130130e91u0000l
Grilli:"Mps e sistema bancario sani ma nazionalizzazione possibile In arrivo le sanzioni di Bankitalia"; Il governo Audizione alla Camera del ministro dell'EconomiaELENA POLIDORI   689 words30 January 2013La RepubblicaLAREPItalianGruppo Editoriale L´Espresso Spa   ROMA - Il ministro dell'Economia annuncia sanzioni in arrivo per il management di Mps e avverte: se l'istituto non fosse in grado di rimborsarei 3,9 miliardi prestati dallo Stato sotto forma di Monti bond, «considerando il prezzo attuale dei titoli Mps, la quota del Tesoro salirebbe all'82% del capitale della Banca».In pratica, una «nazionalizzazione occulta», chiosa l'ex ministro Renato Brunetta. E Vittorio Grilli: «No, spero paghino presto».Ed è solo uno dei "siparietti" che vanno in onda durante l'audizione-fiume del ministro in Parlamento sull'affare Mps. Le tv a circuito chiuso consentono di sentire e vedere tutto. L'ex ministro Giulio Tremonti, per esempio, dapprima se la prende con la procedura scelta che lo esclude dai microfoni, poi minaccia di fare una conferenza stampa, quindi polemizza con Casini e quando parla dice: «La Vigilanza nonè stata efficace»; il Parlamento deve ascoltare anche il governatore della Banca d'Italia, Ignazio Visco, e il suo predecessore, Mario Draghi, oggi presidente della Bce.Grilli invece assicura che i controlli sono stati «intensi ed efficaci»e hanno pure consentito di «individuare e interrompere comportamenti anomali». A scanso di equivoci deposita anche un documento di 7 cartelle che documenta punto per punto tutte le ispezioni, le irregolarità, le anomalie riscontrate nelle carte della banca senese e, appunto, le sanzioni in arrivo per il management. L'ex direttore generale Vigni, per esempio, dovrà versare 64.555 euro per «violazioni in materia di trasparenza bancaria». Procedure sanzionatorie sono state avviate verso gli amministratori, i sindaci e i membri del Comitato direttivo della banca per «carenze nell'organizzazione e nei controlli internie violazione della normativa sul contenimento dei rischi finanziari». Altri tre distinti provvedimenti sanzionatori sono pendenti per «le errate comunicazioni a via Nazionale» e per i compensi riconosciuti a Vigni lasciando l'incarico: 4 milioni di buonuscita.Già, ma in ballo adesso c'è il futuro della banca. L'ipotesi di un commissariamento non esiste: Grilli spiega che non sussistono le condizioni perché l'analisi della Banca d'Italia sulle condizioni della banca è «positiva». Piuttosto «c'è l'esigenza di un monitoraggio». Esiste invece una complessa procedura per questi Monti bond, che porterebbe ad una nazionalizzazione strisciante e quasi automatica, nel caso in cui davvero Mps non fosse in grado di ripagare il suo prestito. «Potenzialmente» una nazionalizzazione di Mps «può accadere», ammette il nuovo presidente, Alessandro Profumo a Ballarò. «Sottolineo potenzialmente perché abbiamo fatto un piano industriale che dovrebbe consentirci di restituire» i Monti bond. E siamo sempre lì: se Mps ripaga il prestito, tutto va bene; se non ce la fa, allora il calcoletto di Grilli potrebbe avverarsi, con il Tesoro a quota 82% del capitale della banca. In mezzo, decine di variabili, compreso anche l'arrivo di qualche socio industriale «stabile e perbene», come lo sogna il banchiere.Durante l'audizione, il ministro si mantiene sull'oggi: legge l'intervento e consulta le carte della Vigilanza. Perciò, il sostegno pubblico serve a «limitare i rischi sistemici mettendo al sicuro il risparmio dei correntisti». Non si configura come un salvataggio ma come «un rafforzamento del capitale», secondo gli standard Eba: «Senza voler minimizzare atti di gestioni impropri e illeciti fatti in passato dal management di Mps», precisa. Al dunque i Monti bond non sono «un contributo a fondo perduto», bensì «un prestito ad un tasso del 9% e incrementato dello 0,5 ogni due esercizi fino al limite massimo del 15%». In più, la sottoscrizione di questi titoli «assoggetterà Mps a importanti e penetranti vincoli in termini di governance e operatività». Tra questi, «limiti alle strategie commerciali, divieto ai dividendi, vincoli alle remunerazioni». La banca è «solida e non ci sono effetti di sistema», come certifica anche il Comitato per la stabilità, riunito nella mattinata.A Grilli, Tremonti chiede anche come mai, ieri l'altro, a Milano, s'è visto con Draghi in via riservata. «Ci incontriamo almeno due volte al mese. Non c'è niente di strano». © RIPRODUZIONE RISERVATADocument LAREP00020130130e91u0000k
(segue dalla prima pagina)ETTORE LIVINI   910 words30 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)MILANO - Due ispezioni approfondite per passare ai raggi X conti e derivati del Monte dei Paschi di Siena. Più una pioggia di «lettere d'intervento» e di «procedure sanzionatorie» culminate nel drammatico vertice del 15 novembre 2011, quando Banca d'Italia - constatate «le carenze organizzative e l'assetto manageriale inadeguato» - ha chiesto a cda e Fondazione «una rapida e netta discontinuità aziendale». Via Nazionale non ci sta. E affida a sette paginette di puntigliosa ricostruzione dei fatti la sua verità nel giallo Mps. Pochi controlli? Tutt'altro. L'Authority assicura di aver sottoposto Mps «a un'intensa attività di vigilanza che ha consentito di individuare e interrompere comportamenti anomali ad alta rischiosità». La prova? La cronaca minuto per minuto dei cinque anni da brividi che hanno portato la banca senese sull'orlo del crac, riscritta dagli uomini di Ignazio Visco e affidata ieri al ministro dell'economia Vittorio Grilli in vista dell'audizione parlamentare.I PRIMI DUBBI Il sipario del racconto di Banca d'Italia si alza a marzo 2008. Mps chiede l'ok per l'acquisizione Antonveneta.E Draghi condiziona il sì al rafforzamento patrimoniale della banca accendendo un faro sul "Fresh" con Jp Morgan ed evidenziando «elementi ostativi» al via libera al prestito nella sua forma iniziale. Siena - dopo sei mesi di trattative sull'emissione - presenta una nuova struttura e via Nazionale «prende atto». Qualcosa però non funziona. L'Authority nell'autunno 2009 «intensifica il vaglio della liquidità». I conti, evidentemente, non tornano. Tra il 5 marzo e il 21 aprile 2010 la banca viene convocata tre volte presso la vigilanza. Che dal 3 al 7 maggio "trasloca" a Siena per una serie di incontri da cui emerge la «forte incidenza» di derivati sui Btp». Gli ispettori giudicano la situazione «di scarsa chiarezza e potenzialmente critica».SPUNTANO ALEXANDRIA E SANTORINI A maggio 2010, visti i primi rapporti, Draghi avvia una verifica ispettiva mirata «alla gestione di liquiditàe rischi finanziari». Spuntano subito Alexandria e Santorini, i derivati con Nomura e Deutsche Bank «con profili di rischi non adeguatamente controllati né compiutamente riferiti al cda». Banca d'Italia ammette di non aver trovato elementi probanti per avviare sanzionio segnalazioni all'autorità giudiziaria. Ma esprime «riserve» sulla loro contabilizzazione a bilancio. La situazione generale è però preoccupante. Gli ispettori segnalano «tensioni nella liquidità e rischi di tasso non misurati».Ea fine agosto via Nazionale chiede a Mps l'aumento di capitale. Il rapporto finale della verifica è una Caporetto per i controlli interno. Via Nazionale convoca cda e sindaci il 29 ottobre 2010 e davanti a proposte di intervento ritenute troppo blande inizia il "commissariamento dolce" dell'istituto. VIGNI E L'OBBLIGO DI FIRMA Siamo nell'autunno 2010. La bomba Mps non è ancora scoppiata ma Banca d'Italia mette rigidi paletti a Mussari & C. La banca è obbligata a inviare ogni giorno a via Nazionale un rapporto sulla liquidità. E davanti alle «carenze che inficiano l'attendibilità dei dati» obbliga il dg Antonio Vignia firmare di suo pugno i rapporti. Anche il rischio tassi e quello sovrano sono sottoposti a monitoraggi periodici da cui spuntano buchi «organizzativi e procedurali». Un colabrodo.La situazione precipita nell'estate 2011. I mercati vanno in tilt, lo spread alle stelle allarga le perdite su Alexandriae Santorini. In via Nazionale è allarme rosso. A settembre parte una seconda ispezione da cui emerge che «le problematiche non sono state risolte»e che Mps ha «carenze organizzative significative e un assetto manageriale inadeguato». La posizione di liquidità «si fa più fragile»: nell'autunno 2011 Banca d'Italia interviene con operazioni di prestito titoli per non far scivolare Mps in una drammatica crisi di liquidità.IL BENSERVITO AI VERTICI Il giorno più lungo è il 15 novembre 2011. La banca centrale convoca cda e Fondazione «per metterli davanti alle loro responsabilità e chiedere una rapida discontinuità». Vigni molla il 12 gennaio con4 milioni di buonuscita. Una cifra «non giustificata» per Banca d'Italia che ha avviato una procedura sanzionatoria. Il 19 gennaio 2012 alla luce delle «tensioni rilevate» parte un'altra lettera per Siena in cui Visco chiede «un piano straordinario di interventi». Il 9 marzo si chiude l'ispezione-bis con «pesanti rilievi» che fanno scattare un'altra indagine contro cda e sindaci « per carenze nei controlli sui rischi finanziari». Via Nazionale segnala a Consob e Procura Alexandria e Santorini per «irregolarità sfociate in una sottostima dei rischi». Per fortuna i mille miliardi garantiti dalla Bce di Mario Draghi alle banche europee hanno riportato sotto controllo la liquidità.LA PULIZIA NEI CONTI Ad aprile 2012 anche Mussari lascia. Alessandro Profumo e Fabrizio Viola stendono il piano industriale con la richiesta di aiuti. Il 15 ottobre 2012 Mps comunica a via Nazionale di aver trovato un contratto del luglio 2009 tra Mps e Nomura che «comprova il collegamento tra la ristrutturazione di Alexandria e i derivati della banca nipponica». Il contratto «non era stato esibito» a Banca d'Italia che a questo punto chiede subito a Siena di rivalutare i rischi. I primi risultati sul buco reale arrivano il 28 dicembre 2012 assieme alla trascrizione di una conference call del 2009 tra i vertici Mps e Nomura. Torna nel mirino «per ulteriori analisi» anche il Fresh. Il Monte Paschiè in sicurezza, «la situazione di liquidità è migliorata», conclude l'autodifesa di Via Nazionale. Ma il suo lavoro e quello della Procura sono solo all'inizio.© RIPRODUZIONE RISERVATADocument LAREP00020130130e91u0000j
Le accuse dell'ex dirigente e azionista "Chiedevo chiarezza, mi minacciavano"; Il retroscena; Interrogatorio-fiume al segretario di Mussari, che collaboraFRANCESCO VIVIANO   508 words30 January 2013La RepubblicaLAREPItalianGruppo Editoriale L´Espresso Spa   SIENA - Era l'ombra dell'allora presidente del Monte dei Paschi di Siena, Giuseppe Mussari. Partecipava ai consigli di amministrazione della bancae ad altri incontri "riservati", conosceva tutti i "segreti" dell'istituto senese.Per questa ragione ieri Valentino Fanti, segretario del cda del Montee capo dell'area segreteria generale della Banca, è stato sentito dai pubblici ministeri, Antonio Nastasi, Giuseppe Grosso e Aldo Natalini. Un interrogatoriofiume che è andato avanti per oltre cinque ore, facendo presagire svolte clamorose: invece, alle diciannove Valentino Fanti è uscito dalla stanza dei pubblici ministeri non da indagato ma solo come persona informata dei fatti.Cosa ha detto nel corso dell'interrogatorio fiume è top secret.Che sia stato un interrogatorio di una certa rilevanza lo testimonia anche la presenza dei vertici del Nucleo della Valutaria della Guardia di Finanza di Roma che lavorano al cuore dell'inchiesta sull' acquisto da parte di Mps dell Antonvenetae sui derivati "tossici". «Fanti ha risposto alle domande», fanno trapelare gli inquirenti lasciando intendere che il segretario del consiglio di amministrazione in qualche maniera "collabora". Al centro del lungo colloquio le domande relative ai documenti segreti che furono "nascosti" per oltre tre anni nella cassaforte del consiglio di amministrazione e ritrovati dal nuovo management di Montepaschi. A Valentino Fanti è stato chiesto dei contatti "riservati" di Mussari con personaggi eccellenti della finanzae se eraa conoscenza della corrispondenza di Mussari poi cancellata dal suo computer personale. Insomma l'attività dei pm senesi prosegue celermente e nei prossimi giorni sarà ascoltato, sempre come persona informata dei fatti, Norberto Sestigiani, ex funzionario e azionista del Monte dei Paschi, le cui denunce inviate alla Consob ed alla Banca d'Italia rappresentarono il primo campanello d'allarme sulla gestione dell'acquisizione di Antonveneta da parte dell' istituto senese. Sestegiani conferma quanto aveva denunciato nel 2008 e nel 2011, parlando di minacce non troppo velate ricevute proprio in seguito alle sue segnalazioni: «Quando ho denunciato le anomalie sull'acquisto dell'Antonventa, il presidente Mussari rispondeva ma non dava spiegazioni. E durante l'assemblea disse che tra i partecipanti c'erano dei "corvi", cioè io e pochi altri che chiedevano parole chiare sull'acquisizione di Antonveneta». Sestegiani ha avuto anche una corrispondenza epistolare con Mussari: «Le sue risposte in assemblea non furono chiare, mentiva su come era stata aquistata Antonveneta ed io gli scrissi una lettera sollecitandolo a dire la verità. Mi rispose scrivendo "Sestigiani, stia tranquillo, è tutto a posto"».Sestegiani ribadisce di aver ricevuto anche «minacce» e «consigli»: «Mi dicevano di lasciar perdere ed una volta il presidente del collegio sindacale Di Tanno (anche lui indagato, ndr) mi scrisse una lettera dicendomi: "stia attento a quello che dice, lei si assume le responsabilità di quello che dice». Insomma, secondo Sestigiani Mussari e Di Tanno «mentirono all'assemblea ed anche alla Consob e alla Banca d'Italia compiendo secondo me vari reati , compreso quello di falso in prospetto». © RIPRODUZIONE RISERVATADocument LAREP00020130130e91u0000h
"A Siena c'era la banda del 5%"; Già nel 2008 un ex funzionario della Dresdner puntava il dito contro Baldassarri e Pontone; Allarme della Procura: situazione esplosiva e incandescenteDAL NOSTRO INVIATO ANDREA GRECO   534 words30 January 2013La RepubblicaLAREPItalianGruppo Editoriale L´Espresso Spa   SIENA - «La materia è talmente esplosiva e incandescente che non posso rilasciare dichiarazioni». Così Tito Salerno, procuratore della Repubblica di Siena ha risposto ai giornalisti che chiedevano informazioni sull'inchiesta su banca Mps. «Non posso parlare. Si tratta di un'indagine complessa, incandescente e ancora lunga che riguarda una società quotata». Dichiarazioni che corredano la riunione coni tre pm senesi, e l'interrogatorio di sei ore a Valentino Fanti, ex segretario di Giuseppe Mussari (e ora del cda del Monte). Fanti è stato sentito come persona informata dei fatti, mentre Mussari e una manciata di ex manager Mps sono indagati per truffa ai danni degli azionisti.Tra questi Gianluca Baldassarri, fino a inizio 2011 capo dell'area finanza di Mps, che ha preso rischi enormi e ha riempito la banca, contro le prassi e procedure, di titoli tossici. Anche le carte trasmesse dai pm milanesi a Siena, depositate nell'inchiesta sulla finanziaria svizzera Lutifin, contengono materiale piuttosto caldo. Tra l'altro, l'interrogatorio del funzionario di Dresdner Bank, Antonio Rizzo, che nell'ottobre 2008 dice: «Baldassarri e Matteo Pontone (capo della filiale di Mps a Londra) erano conosciuti come la banda del5 per cento, perchè su ogni operazione prendevano tale percentuale». Secondo Rizzo, che lo aveva saputo da Michele Cortese - venditore di Dresdner a Londra- «a suo avviso, ma il fatto sembrava notorio, Pontone e Baldassarre avevano percepito un'indebita commissione per il tramite di Lutifin». E in un'informativa della Gdf «è stato accertato che la Lutifin era stata utilizzata quale veicolo per effettuare pagamenti riservati nei confronti di alti dirigenti Mps in cambio dell'acquisto da parte dell'istituto da cui dipendevano di un pacchetto di titoli tra cui alcuni derivati che presentavano forti perdite per Dresdner Bank». Il riferimento dei militari va a un'operazione condotta tra Mps e Dresner, con l'inutile - ma imposta con pressioni - intermediazione di Lutifin «contro ogni logica commerciale», e che fruttò alla finanziaria una commissione (fatturata) da 600 mila euro, su un derivato da 120 milioni. «Scopo dell'operazione - continua la Gdf - era far ristrutturare il pacchetto a Mps e consentire a Dresdner di neutralizzare le perdite scaricandole su Mps». Sembra il canovaccio, a parti invertite, di Alexandria, lo strutturato tra i senesi e Nomura. Gli investigatori hanno anche scoperto che Baldassarri negli ultimi anni avrebbe riportato in Italia 20 milioni di euro grazie allo scudo fiscale. Una somma non compatibile con la sua retribuzione. E lo stesso vale per altri ex manager di Mps. Secondo ricostruzioni attendibili, proprio la City sarebbe un epicentro dei mali passati della banca. Nel 2006-2007 la controllata londinese di Mps si occupava molto di trading con un libro titoli ampio, stimato in 6 miliardi di bond strutturati, molti collateralizzati a mutui casa. Questa filiale (con una decina di operatori) fu chiusa e "annegata" nei conti verso fine 2008, quando era esplosa la crisi dei subprime. Antonveneta non era ancora stata comprata, ma la fama dell'area finanza Mps era giá alta. © RIPRODUZIONE RISERVATADocument LAREP00020130130e91u0000g
Cinque anni da brividi Nei documenti di Bankitalia la cronaca dello scandalo Mps; L'inchiesta; Da Antonveneta ai derivati, tutte le prove dei vigilantesETTORE LIVINI   926 words30 January 2013La RepubblicaLAREPItalianGruppo Editoriale L´Espresso Spa   MILANO - Due ispezioni approfondite per passare ai raggi X conti e derivati del Monte dei Paschi di Siena. Più una pioggia di «lettere d'intervento» e di «procedure sanzionatorie» culminate nel drammatico vertice del 15 novembre 2011, quando Banca d'Italia - constatate «le carenze organizzative e l'assetto manageriale inadeguato» - ha chiesto a cda e Fondazione «una rapida e netta discontinuità aziendale». Via Nazionale non ci sta. E affida a sette paginette di puntigliosa ricostruzione dei fatti la sua verità nel giallo Mps. Pochi controlli? Tutt'altro. L'Authority assicura di aver sottoposto Mps «a un'intensa attività di vigilanza che ha consentito di individuare e interrompere comportamenti anomali ad alta rischiosità». La prova? La cronaca minuto per minuto dei cinque anni da brividi che hanno portato la banca senese sull'orlo del crac, riscritta dagli uomini di Ignazio Visco e affidata ieri al ministro dell'economia Vittorio Grilli in vista dell'audizione parlamentare.I PRIMI DUBBI Il sipario del racconto di Banca d'Italia si alza a marzo 2008. Mps chiede l'ok per l'acquisizione Antonveneta.E Draghi condiziona il sì al rafforzamento patrimoniale della banca accendendo un faro sul "Fresh" con Jp Morgan ed evidenziando «elementi ostativi» al via libera al prestito nella sua forma iniziale. Siena - dopo sei mesi di trattative sull'emissione - presenta una nuova struttura e via Nazionale «prende atto». Qualcosa però non funziona. L'Authority nell'autunno 2009 «intensifica il vaglio della liquidità». I conti, evidentemente, non tornano. Tra il 5 marzo e il 21 aprile 2010 la banca viene convocata tre volte presso la vigilanza. Che dal 3 al 7 maggio "trasloca" a Siena per una serie di incontri da cui emerge la «forte incidenza» di derivati sui Btp». Gli ispettori giudicano la situazione «di scarsa chiarezza e potenzialmente critica».SPUNTANO ALEXANDRIA E SANTORINI A maggio 2010, visti i primi rapporti, Draghi avvia una verifica ispettiva mirata «alla gestione di liquiditàe rischi finanziari». Spuntano subito Alexandria e Santorini, i derivati con Nomura e Deutsche Bank «con profili di rischi non adeguatamente controllati né compiutamente riferiti al cda». Banca d'Italia ammette di non aver trovato elementi probanti per avviare sanzionio segnalazioni all'autorità giudiziaria. Ma esprime «riserve» sulla loro contabilizzazione a bilancio. La situazione generale è però preoccupante. Gli ispettori segnalano «tensioni nella liquidità e rischi di tasso non misurati».Ea fine agosto via Nazionale chiede a Mps l'aumento di capitale. Il rapporto finale della verifica è una Caporetto per i controlli interno. Via Nazionale convoca cda e sindaci il 29 ottobre 2010 e davanti a proposte di intervento ritenute troppo blande inizia il "commissariamento dolce" dell'istituto. VIGNI E L'OBBLIGO DI FIRMA Siamo nell'autunno 2010. La bomba Mps non è ancora scoppiata ma Banca d'Italia mette rigidi paletti a Mussari & C. La banca è obbligata a inviare ogni giorno a via Nazionale un rapporto sulla liquidità. E davanti alle «carenze che inficiano l'attendibilità dei dati» obbliga il dg Antonio Vignia firmare di suo pugno i rapporti. Anche il rischio tassi e quello sovrano sono sottoposti a monitoraggi periodici da cui spuntano buchi «organizzativi e procedurali». Un colabrodo.La situazione precipita nell'estate 2011. I mercati vanno in tilt, lo spread alle stelle allarga le perdite su Alexandriae Santorini. In via Nazionale è allarme rosso. A settembre parte una seconda ispezione da cui emerge che «le problematiche non sono state risolte»e che Mps ha «carenze organizzative significative e un assetto manageriale inadeguato». La posizione di liquidità «si fa più fragile»: nell'autunno 2011 Banca d'Italia interviene con operazioni di prestito titoli per non far scivolare Mps in una drammatica crisi di liquidità.IL BENSERVITO AI VERTICI Il giorno più lungo è il 15 novembre 2011. La banca centrale convoca cda e Fondazione «per metterli davanti alle loro responsabilità e chiedere una rapida discontinuità». Vigni molla il 12 gennaio con4 milioni di buonuscita. Una cifra «non giustificata» per Banca d'Italia che ha avviato una procedura sanzionatoria. Il 19 gennaio 2012 alla luce delle «tensioni rilevate» parte un'altra lettera per Siena in cui Visco chiede «un piano straordinario di interventi». Il 9 marzo si chiude l'ispezione-bis con «pesanti rilievi» che fanno scattare un'altra indagine contro cda e sindaci « per carenze nei controlli sui rischi finanziari». Via Nazionale segnala a Consob e Procura Alexandria e Santorini per «irregolarità sfociate in una sottostima dei rischi». Per fortuna i mille miliardi garantiti dalla Bce di Mario Draghi alle banche europee hanno riportato sotto controllo la liquidità.LA PULIZIA NEI CONTI Ad aprile 2012 anche Mussari lascia. Alessandro Profumo e Fabrizio Viola stendono il piano industriale con la richiesta di aiuti. Il 15 ottobre 2012 Mps comunica a via Nazionale di aver trovato un contratto del luglio 2009 tra Mps e Nomura che «comprova il collegamento tra la ristrutturazione di Alexandria e i derivati della banca nipponica». Il contratto «non era stato esibito» a Banca d'Italia che a questo punto chiede subito a Siena di rivalutare i rischi. I primi risultati sul buco reale arrivano il 28 dicembre 2012 assieme alla trascrizione di una conference call del 2009 tra i vertici Mps e Nomura. Torna nel mirino «per ulteriori analisi» anche il Fresh. Il Monte Paschiè in sicurezza, «la situazione di liquidità è migliorata», conclude l'autodifesa di Via Nazionale. Ma il suo lavoro e quello della Procura sono solo all'inizio.© RIPRODUZIONE RISERVATADocument LAREP00020130130e91u0000f
Quando la vigilanza è insufficiente; L'analisiMASSIMO RIVA   745 words30 January 2013La RepubblicaLAREPItalianGruppo Editoriale L´Espresso Spa   NON è stato un bello spettacolo quello che il sistema istituzionale ha offerto ieri nella seduta delle Commissioni parlamentari per fare un po' di chiarezza nello scandalo che di giorno in giorno sta montando dentro e attorno al Monte dei Paschi di Siena. Che sul versante politico la vicenda diventasse una comoda arma da brandire in campagna elettorale era, purtroppo, scontato.Spiace però dover constatare che un dozzinale clima da comizio in piazza si sia riprodotto anche all'interno della sede parlamentare.Per giunta, con qualche caduta di senso della misura e della responsabilità anche da parte di chi - come l'ex ministro Tremonti - è partito lancia in resta all'attacco dell'ex governatore e ora presidente della Bce, Mario Draghi.Sortita che si porta dietro uno sgradevole profumo di vendicativo calcio negli stinchi spiegabile forse con un'incontrollata invidia professionale per i successi che Draghi sta mietendo in Europa e nello scenario internazionale. Strumentalizzazioni politiche a parte, tuttavia, occorre riconoscere che anche le istituzioni statali sono state ieri al di sotto di quello che era lecito aspettarsi dalle due autorità cui spetta la vigilanza sulle Fondazioni (il ministero dell'Economia) e sul sistema creditizio (la Banca d'Italia).Uno dei nodi cruciali della vicenda Monte dei Paschi riguarda l'ambigua e opaca simbiosi tra banca e Fondazione al punto che è quasi banale pensare che un controllo più puntuale del ministero sulle mosse della Fondazione senese avrebbe potuto forse non evitare e però almeno limitare i danni della vicenda.Ma nonè che il ministro Grilli si sia ieri dilungato su questo tutt'altro che marginale aspetto dello scandalo.Quanto alla Banca d'Italia, il documento sottoposto ai parlamentari è senz'altro ricco di dettagli, cifre, date. E però sembra scritto da chi non è riuscito a trarre le conclusioni logiche di quanto ha messo nero su bianco.Dal testo, infatti, emerge quella che forse è la lezione più allarmante da ricavare al momento sul caso Monte dei Paschi. Si sa che tutto comincia a gennaio 2008 quando l'istituto senese avanza alla Banca d'Italia istanza per l'autorizzazione ad acquisire l'Ambroveneta. Ebbene dal rapporto di Via Nazionale emerge che, in questi cinque anni da allora, l'istituto centrale ha seguito, passo dopo passo, l'evolversi degli eventi con una serie di interventi specifici allo scopo di emendare contratti non allineati con le regole del sistema ovvero imponendo misure rigide di adeguamento degli equilibri di cassa. Ma il tutto dovendosi impegnare in furibondi e reiterati bracci di ferro con un management ogni volta restio ad adeguarsi alle direttive di Bankitalia.Bisogna così arrivare all'autunno 2011 prima che Via Nazionale si decida a chiedere «una netta discontinuità nella conduzione aziendale», insomma il ricambio dei vertici di Mps. Che, per altro, si realizzerà soltanto dopo altri sei mesi. Sinceramente oltre quattro anni di tira e molla con una gestione palesemente renitente a rientrare nei binari sono troppi e pongono sul tappeto il tema dell'efficacia concreta della vigilanza sul sistema creditizio esercitata da Bankitalia.Intendiamoci, che questo potere di controllo vada esercitato con pacata saggezzae senza furori calvinisti è un dato di fatto. Al centro di tale attività c'è un obiettivo fondamentale: la tutela del pubblico risparmio. Non spetta certo alla Banca d'Italia muoversi con l'accetta o suscitare allarmismi pericolosi di frontea situazioni difficili. Non a caso lo stile di Via Nazionale si è sempre ispirato alla cosiddetta «moral suasion» ovvero a una gestione ferma ma pacata dei suoi poteri. Il rapporto sul caso Monte Paschi, tuttavia, mostra e dimostra come questo strumento si sia ripetutamente rivelato imbelle a superare le colpevoli resistenze dei manager senesi. In altre parole, così abbiamo ben compreso che nell'esercizio dei poteri di Bankitalia c'è qualcosa che non funziona quando si tratta di affrontare uomini e cose che maliziosamente tralignano dalla retta via. Né basta che oggi Via Nazionale si difenda denunciando di essere stata ingannata con l'occultamento di un paio fra i più rischiosi azzardi sottoscritti da una gestione quanto meno avventurosa.Emerge piuttosto una seria esigenza di riscrittura dei poterie dei metodi di vigilanza della banca centrale e di altre autorità, come la Consob. Tema che, in un paese normale, avrebbe dovuto essere l'oggetto principale del dibattito parlamentare di ieri. Purtroppo, così non è stato. E quando la politica per prima traligna in propaganda anziché fare la sua parte. © RIPRODUZIONE RISERVATADocument LAREP00020130130e91u00004
(segue dalla prima pagina)ELENA POLIDORI   577 words29 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)ROMA - La Banca d'Italia assicura che per il Montepaschi, travolto dallo scandalo, non c'è alcuna ipotesi di commissariamento e lo stesso messaggio lo lancia anche il nuovo presidente, Alessandro Profumo. Non vi sono cioè "azioni immediate" per l'istituto, secondo quanto annunciato dal governatore Ignazio Visco, a Davos. E su una delle domande-chiave contenute nella lunga istruttoria che accompagna il "si" di via Nazionale ai Monti Bond, indispensabili per salvare la banca senese, ovvero se i 3,9 miliardi siano sufficienti o no, la risposta che trapela è rassicurante: sì, con l'operazione appena autorizzata, la dotazione di Mps sarebbe adeguata agli impegni del gruppo senese. Per ora, almeno. «Posso confermare che questo è l'ammontare di cui abbiamo bisogno», giura Fabrizio Viola, l'amministratore delegato.Ma evidentemente la faccenda preoccupa le autorità monetarie e pure l'Eurotower.Ieri c'è stato un faccia a faccia top secret tra il ministro dell'economia, Vittorio Grilli, e il presidente della Bce, Mario Draghi. L'incontro è avvenuto nella sede milanese del ministero, secondo la conferma secca della stessa Eurotower.Non solo: oggi la questione sarà sviscerata da Visco e Grilli durante il vertice del "Comitato per la stabilità finanziaria", convocato non a caso per la mattina al Tesoro: vi partecipano anche i vertici della Consob e dell'Isvap. Nel pomeriggio, il ministro riferirà in Parlamento fatti, circostanze e tutti «gli aspetti della realtà corrente», come li definisce il premier, Mario Monti.In Borsa, il titolo dapprima parte in sprint, poi chiude il lieve rialzo; nella seduta viene scambiato il 10% del capitale. I consumatori annunciano un ricorso al Tar contro i Montibond. La Fondazione Mps, primo azionista storico della banca, è pronta a farsi da parte per sopravvivere, cedendo un pacchetto di partecipazioni; un documento interno sul riassetto ipotizza che scenda sotto la soglia del 33,5%.Una girandola di contatti precede i due appuntamenti istituzionali di oggi. Il più importante per i riflessi d'immagine dello scandalo all'estero vede il governatore della Banca d'Italia a colloquio con i colleghi stranieri, riuniti a Zurigo per esaminare le "vulnerabilità" del sistema finanziario globale e i progressi per rafforzare il sistema di regole. L'istituto è «solido», ripete Visco, e così pure il sistema bancario nazionale. Il presidente del Financial stability board, il canadese Mark Carney che ha rimpiazzato Draghi alla testa dell'organismo chiamato dal G20 a riscrivere il sistema finanziario del domani, ci tiene a far sapere che Mps è «un caso isolato», che non si tratta di «un problema globale".E dunque, niente commissariamento. Ma forse c'è altro, nel futuro della banca. Il sottosegretario all'economia, Gianfranco Polillo, parla per esempio di nazionalizzazione: «E' una opzione». E spiega: «Ancora oggi non sappiamo quant'è la solidità patrimoniale. Se il patrimonio si rivelasse del tutto insufficiente, allora si può pensare anche un'ipotesi di nazionalizzazione alla svedese». In questo Paese, «lo Stato intervenne nel capitale delle aziende, le risanò e poi le rimise sul mercato». Il presidente Mps Profumo ripete che sta cercando «un socio stabile e perbene» che sottoscriva per 1 miliardo di euro l'aumento di capitale che l'istituto dovrà varare entro il 2015.Si vedrà. Nell'attesa, Monti fa sapere che il rapporto banche-politica va corretto. «Non è più quello intriso di abbracci reciproci come vent'anni fa: lo è meno, ma è ancora troppo».© RIPRODUZIONE RISERVATADocument LAREP00020130129e91t0000v
Verso la nazionalizzazione, poi un nuovo socio strada obbligata per il futuro del Montepaschi; Il retroscena; Ma Profumo resiste: "Il piano funziona, vogliamo farcela da soli"MASSIMO GIANNINI   1,436 words29 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)UNA "nazionalizzazione di risulta". La formula l'ha coniata Monti. Lo Stato entrerà nel capitale del Montepaschi, usando la "chiave" dei Monti-bond.Nessuno lo dichiara pubblicamente. NON lo farà il ministro dell'Economia Vittorio Grilli, che nella tarda mattinata di oggi riferirà alla Camera sulla crisi che ha travolto la banca senese. Non lo farà il Comitato per la stabilità finanziaria, che si riunirà prima dell'audizione del ministro, alla presenza di Visco e Saccomanni per la Banca d'Italia e di Vegas e Caputi per la Consob. Ma basta una rapida ricognizione, tra autorità di governo e organi di vigilanza, per rendersi conto che il destino del Monteè praticamente già scritto: finirà in mano pubblica, in via provvisoria, per completare il risanamento con la garanzia del Tesoro e, nel frattempo, trovare un grande azionista privato disposto a ricomprarselo.Nonostante gli ottimi propositi del nuovo management, il compito di Alessandro Profumo e Fabrizio Viola si fa sempre più arduo. Ballano cifre impressionanti. I pm di Siena inseguono la pista dei 17 miliardi di bonifici transitati dall'Italia a Londra, Amsterdam e Madrid, all'indomani dell'operazione Antonveneta. Bankitalia e Consob cercano di ricostruire la natura probabilmente fraudolenta dei contratti «strutturati» che da lì hanno avuto origine: F. R. E. S. H., Santorini, Alexandria, Nota Italia. Dossier che, secondo gli organi di Vigilanza, hanno un valore che oscilla tra un minimo di 220 a un massimo di 750 milioni. Poi ci sono i collaterali sospetti sottoscritti sui Btp, da Enigma a Cassaforte, che valgono miliardi, visto che Mps in questi anni è riuscito a ingoiarne oltre 25, soprattutto in titoli a lunga scadenza. In queste condizioni, come dirà Grilli stamattina ai parlamentari, i 3,9 miliardi di prestito obbligazionario che la banca conferirà al Tesoro, in cambio di denaro cash, saranno sufficienti «a riallineare il capital ratios ai livelli richiesti dall'Eba e da Basilea III».Grazie a questa iniezione di liquidità, il Core Tier 1 dell'istituto salirà da 7,4 a 9, e dunque sarà in sicurezza dal punto di vista patrimoniale. Per questo, come ha già precisato la Banca d'Italia e come oggi ripeterà il ministro del Tesoro, «il commissariamento non è un'ipotesi presa in considerazione». C'è una ragione tecnica: «Non si commissaria una banca che ha un capital ratio a quota 9». E c'è anche una ragione politica: «Mps non è certo una banca fallita: non si può far ricorso a misure d'emergenza, alimentando un clima ingiustificato di panico tra i risparmiatori e di allarme sui mercati». Su questo concordano tutti, da Monti a Grilli, da Visco a Vegas. Se così non fosse, il governatore non avrebbe dato via libera ai 3,9 miliardi di Monti bond, ritenendoli «al momento sufficienti».Il nodo, tuttavia, sta tutto in quel «al momento». Se l'aiuto che il governo si accinge a prestare è sufficiente a riempire un deficit patrimoniale, sarà difficile che possa bastare nei prossimi mesi a garantire la piena operatività della banca. Di questo, negli ultimi giorni, hanno parlato a lungo gli uomini di Bankitalia e Consob. E la conclusione è unanime: «La stabilità del Monte non è a rischio». Ma in prospettiva, in assenza di nuovi ingressi nel capitale, sarà quasi impossibile che Mps genererà i profitti promessi, e dunque sarà molto difficile che possa remunerare il Tesoro con un tasso di interesse del 9%.A quel punto, lo scenario più probabile sarà la conversione del bond in mano al Tesoro in azioni della banca. Cioè la «nazionalizzazione di risulta» di cui parla Monti, costruita sul modello degli interventi del governo svedese negli anni '90 e di quello inglese all'inizio della crisi del 2007. Questo tipo di intervento, come hanno convenuto ieri mattina Grilli e Mario Draghi in un incontro riservato a Milano, «è esattamente nello spirito del decreto con il quale il governo ha introdotto i Monti bond: un prestito temporaneo che lo Stato fa alla banca. Se la banca ce la fa a restituirlo nei termini bene, altrimenti viene nazionalizzata, in via provvisoria, per poi essere ricollocata sul mercato, con nuovi soci privati e nuovi assetti di governance». Profumo ne è consapevole, ma giustamente vuole evitare a tutti i costi la nazionalizzazione. Lo ripete da giorni: «Tutto il lavoro che stiamo facendo, dal piano industriale al taglio dei costi, dalla riduzione delle filiali all'accordo coni sindacati,è finalizzato a consentirci di farcela da soli». Ma sa bene che la "mission" è complicatissima. «Noi vogliamo e dobbiamo rimborsare il prestito del Tesoro, anche se ci costerà lacrime e sangue.E poi ricordiamoci due cose: i problemi di questa banca sono dovuti in larghissima parte all'esposizione in titoli di Stato, e nazionalizzare significa cedere a pezzi l'istituto. Siamo così sicuri che sia la soluzione migliore?». Per questo Profumo cerca «un socio industriale, stabile e per bene». Ma sa anche, purtroppo, che «non c'è all'orizzonte». L'intervento pubblico nonè la soluzione migliore. Forse è persino la peggiore. Ma resta comunque la exit strategy più plausibile, per uscire dal buco nero nel quale la gestione Mussari-Vigni ha precipitato il fortino di Rocca Salimbeni. Un abisso nel quale rischiano di finire risucchiate le stesse autorità che dovevano vigilare in questi anni di finanza allegra e irresponsabile. È l'altro nervo scoperto della vicenda Mps, che in questi giorni ha innescato uno scarica-barile inquietante e pericoloso, perché passato tutt'altro che inosservato tra le istituzioni finanziarie internazionali. Anche per tamponare questa deriva, ieri mattina Grilli e Draghi hanno discusso a lungo, per ricostruire le tappe della "connection" e mettere a fuoco i punti salienti che il ministro esporrà stamattina a Montecitorio.A dispetto dell'apparente j'accuse della settimana scorsa («i controlli non spettavano al governo ma alla Banca d'Italia»), Grilli non ha mai avuto dubbi sull'assoluta correttezza dell'operato di Via Nazionale, né oggi né durante la gestione Draghi. Considera l'ex governatore e attuale presidente della Bce «un amico», e giudica gli attacchi della destra «un atto irresponsabile e autolesionista, che nuoce alla tutela degli stakeholder della banca e all'immagine internazionale dell'Italia». Ma nonostante le rassicurazioni di Grilli e Draghi, lo scandalo Mps non può non lambire anche i «guardiani» del mercato. Stamattina il Comitato per la stabilità e poi il ministro del Tesoro in audizione cercheranno di ricostruire la tela strappata della credibilità di un sistema di controlli che sembra messo a dura prova dallo «stress-test» del Monte. Visco e Vegas ribadiscono che «la Vigilanza su Mps è stata strettissima». Bankitalia si è mossa nella primavera 2010, con la sua prima ispezione. Consob è scattata nell'agosto 2011, in seguito a un esposto anonimo «ma molto circostanziato», che ha spinto l'organo di controllo sulla Borsa ad avviare un controllo coordinato con Via Nazionale, a informare la Procura di Milanoe poia trasmettere la documentazione ai pm di Siena. «Seguiamo Mps da almeno due anni», ripete una fonte qualificatissima della Vigilanza. «Ma con molta difficoltà, perché i vertici dell'Istituto non hanno mai collaborato». I documenti nascosti nella cassaforte di Vigna parlano da soli. Ancora pochi mesi fa la Consob ha inoltrato una richiesta di informazioni sui contratti derivati. La risposta arrivata da Siena è giudicata «evasiva ed elusiva» dalla Commissione. Ma ormai il dado è tratto. La caccia ai responsabili, e agli eventuali beneficiari politici di un probabile «Sistema Siena» di mazzette e di finanziamenti, non si può più fermare. La stessa Consob ha convocato per venerdì prossimo il collegio sindacale e le società di revisione, «per cominciare ad esaminare l'intera documentazione disponibile».La magistratura indaga, per verificare se davvero, dietro all'acquisto a peso d'oro di Antonveneta, si celi la «madre di tutte le tangenti», in stile Enimont. Le verifiche sono in corso. La procura di Siena ha già ascoltato gli ispettori di Bankitalia, e anche lo stesso ministro Grilli che, come lui stesso ha detto ai pm, si è presentato «come persona "non" informata dei fatti, visto che di questa operazione non so nulla e non ho mai saputo nulla». Ma siamo solo alle mosse iniziali di una partita che sarà lunga, e che prima e dopo questa avvelenata campagna elettorale riserverà sorprese non solo alla sinistra. Come dice una fonte autorevole della Vigilanza: «Mpsè considerata una banca rossa, eppure il Sistema-Siena non aveva un colore. Aveva tutti i colori». m. giannini@repubblica. it © RIPRODUZIONE RISERVATADocument LAREP00020130129e91t0000u
"Nessun commissariamento" via Nazionale tranquillizza i mercati Vertice segreto Grilli-Draghi; La banca; Visco: Mps solido. Fondazione pronta al passo indietroELENA POLIDORI   590 words29 January 2013La RepubblicaLAREPItalianGruppo Editoriale L´Espresso Spa   ROMA - La Banca d'Italia assicura che per il Montepaschi, travolto dallo scandalo, non c'è alcuna ipotesi di commissariamento e lo stesso messaggio lo lancia anche il nuovo presidente, Alessandro Profumo. Non vi sono cioè "azioni immediate" per l'istituto, secondo quanto annunciato dal governatore Ignazio Visco, a Davos. E su una delle domande-chiave contenute nella lunga istruttoria che accompagna il "si" di via Nazionale ai Monti Bond, indispensabili per salvare la banca senese, ovvero se i 3,9 miliardi siano sufficienti o no, la risposta che trapela è rassicurante: sì, con l'operazione appena autorizzata, la dotazione di Mps sarebbe adeguata agli impegni del gruppo senese. Per ora, almeno. «Posso confermare che questo è l'ammontare di cui abbiamo bisogno», giura Fabrizio Viola, l'amministratore delegato.Ma evidentemente la faccenda preoccupa le autorità monetarie e pure l'Eurotower.Ieri c'è stato un faccia a faccia top secret tra il ministro dell'economia, Vittorio Grilli, e il presidente della Bce, Mario Draghi. L'incontro è avvenuto nella sede milanese del ministero, secondo la conferma secca della stessa Eurotower.Non solo: oggi la questione sarà sviscerata da Visco e Grilli durante il vertice del "Comitato per la stabilità finanziaria", convocato non a caso per la mattina al Tesoro: vi partecipano anche i vertici della Consob e dell'Isvap. Nel pomeriggio, il ministro riferirà in Parlamento fatti, circostanze e tutti «gli aspetti della realtà corrente», come li definisce il premier, Mario Monti.In Borsa, il titolo dapprima parte in sprint, poi chiude il lieve rialzo; nella seduta viene scambiato il 10% del capitale. I consumatori annunciano un ricorso al Tar contro i Montibond. La Fondazione Mps, primo azionista storico della banca, è pronta a farsi da parte per sopravvivere, cedendo un pacchetto di partecipazioni; un documento interno sul riassetto ipotizza che scenda sotto la soglia del 33,5%.Una girandola di contatti precede i due appuntamenti istituzionali di oggi. Il più importante per i riflessi d'immagine dello scandalo all'estero vede il governatore della Banca d'Italia a colloquio con i colleghi stranieri, riuniti a Zurigo per esaminare le "vulnerabilità" del sistema finanziario globale e i progressi per rafforzare il sistema di regole. L'istituto è «solido», ripete Visco, e così pure il sistema bancario nazionale. Il presidente del Financial stability board, il canadese Mark Carney che ha rimpiazzato Draghi alla testa dell'organismo chiamato dal G20 a riscrivere il sistema finanziario del domani, ci tiene a far sapere che Mps è «un caso isolato», che non si tratta di «un problema globale".E dunque, niente commissariamento. Ma forse c'è altro, nel futuro della banca. Il sottosegretario all'economia, Gianfranco Polillo, parla per esempio di nazionalizzazione: «E' una opzione». E spiega: «Ancora oggi non sappiamo quant'è la solidità patrimoniale. Se il patrimonio si rivelasse del tutto insufficiente, allora si può pensare anche un'ipotesi di nazionalizzazione alla svedese». In questo Paese, «lo Stato intervenne nel capitale delle aziende, le risanò e poi le rimise sul mercato». Il presidente Mps Profumo ripete che sta cercando «un socio stabile e perbene» che sottoscriva per 1 miliardo di euro l'aumento di capitale che l'istituto dovrà varare entro il 2015.Si vedrà. Nell'attesa, Monti fa sapere che il rapporto banche-politica va corretto. «Non è più quello intriso di abbracci reciproci come vent'anni fa: lo è meno, ma è ancora troppo».© RIPRODUZIONE RISERVATADocument LAREP00020130129e91t0000t
(segue dalla prima pagina)CARLO BONINI   629 words29 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)ROMA - Come una pistola puntata alla tempia, le garanzie accessorie concessea Jp Morgan sul prestito camuffato da aumento di capitale da 1 miliardo di euro, costrinsero il Monte dei Paschi, tra la seconda metà del 2008 e il gennaio del 2012, a intervenire massicciamente sulle proprie azioni manipolandone il valore di Borsa. E' una delle "prove documentali" acquisite dall'inchiesta della Procura di Siena e dal lavoro del Nucleo Valutario della Guardia di Finanza.La pietra angolare su cui poggia l'accusa di aggiotaggio e turbativa del mercato contestate all'ex management della Banca. Ed è anche, evidentemente, l'ennesima evidenza, a posteriori, dell' incipit della catastrofe: l'acquisizione di Antonveneta, cui il prestito era funzionale.Nel gergo degli addetti, la faccenda ha un nome tecnico: " covenant ". Valea dire, gli accordi di garanzia con cui chi finanzia si mette al riparo dalle perdite prodotte da una gestione eccessivamente rischiosa del suo capitale.Ebbene, nel 2008, Jp Morgan per quanto l'inchiesta ha potuto sin qui accertare - ne ottiene da Mps di generose. Come ormai sappiamo, infatti, quel miliardo di euro in bond "ibridi", perché legati alla fluttuazione delle azioni Mps (il cosiddetto "convertendo F.r.e.s.h.), tutto sono meno che un aumento di capitale. E se è vero che l'accordo con il Monte prevede che quelle obbligazioni "perpetue" saranno rimborsabili solo con azioni Mps al raggiungimento di una determinata soglia di prezzo in borsa (5 euro), è altrettanto vero che il Monte si impegna a proteggere i sottoscrittori dei bond qualora il titolo perda di valore scendendo al disotto di soglie altrettanto prefissate.E' con tutta evidenza una partita in cui chi mette insieme il finanziamento da 1 miliardo di euro - Jp Morgan - e chi lo sottoscrive non perde mai. Il "rischio" pesa solo sul Monte. Al momento dell'acquisto di Antonveneta (Novembre 2007), infatti, le azioni Mps valgono 4,31 euro. E dunque, se il titolo salirà (oltre 5 euro), chi ha sottoscritto quei bond avrà in mano azioni apprezzate. Se, al contrario, il titolo scenderà, si vedrà risarcire dalla Banca buona parte della liquidità perduta con operazioni "in garanzia" previste da regolari contratti accessori (di cui l'inchiesta ha trovato evidenze documentali) di cui sia il mercato, sia Bankitalia, tuttavia, nulla sanno. E che impegnano il Monte ad avventurarsi in operazioni ad alto rischio sui derivati o a costosissimi "pronti contro termine". Per giunta in un mercato che, in quel momento, comincia a soffrire di scarsa liquidità.Insomma, l'accordo capestro sul bond da 1 miliardo costa al Monte, negli anni successivi, un'emorragia di liquidità di cui la Procura e la Finanza hanno trovato a posteriori riscontro nelle serie storiche dell'andamento del titolo in Borsa. Il valore delle azioni Mps viene infatti pompato poco prima della chiusura dell'acquisizione di Antonveneta e, ciclicamente, dal secondo semestre del 2008 in avanti. E questo accade ogni qual volta la quotazione del titolo si avvicina pericolosamente alle soglie "minime" previste dai " covenant" riservati stipulati con Jp Morgan.Qualche esempio. A metà settembre del 2008, tra il 16 e il 19 di quel mese, quando il valore delle azioni è già sceso a 1,6 euro (rispetto ai 4,31 di dieci mesi prima), il normale volume di scambi si impenna furiosamente, fino a 5 volte in una sola seduta, con interventi massicci del Monte che devono evidentemente difendere la trincea del 1,50 euro ad azione. E lo stesso accade nel gennaio del 2012, quando l'azione Mps scende sotto la soglia di 0,3 avvicinandosi a quello 0,2 sotto il quale la Banca sarebbe chiamata dai "covenant" a ulteriori impegni.Una corsa a evitare il precipizio, sapendo di esserci già dentro. © RIPRODUZIONE RISERVATADocument LAREP00020130129e91t0000r
(segue dalla prima pagina)FRANCESCO VIVIANO   836 words29 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA - «Truffa nei confronti degli azionisti del Montepaschi».Questo il nuovo reato contestato all'ex presidente della Banca senese ed ex presidente dell'Abi, Giuseppe Mussari ed agli altri vertici dell'istituto di credito coinvolti nell'inchiesta (oltre una decina gli indagati) sull'acquisto della Antonveneta e di titoli tossici che hanno dissanguato la banca. L'ultima contestazione del reato è relativa ad una serie di denunce presentate dagli azionisti del Montepaschi che dal 2008 al 2011 avevano inviato alla Consob e alla Banca d'Italia e che adesso sono state acquisite dalla Procura della Repubblica di Siena.Repubblica ha ottenuto da una fonte di prima mano quelle denunce che sono alla base dell'inchiesta dei magistrati di Siena, Antonio Nastasi, Giuseppe Grasso e Aldo Natalini.Sono due esposti-denuncia che portano la data del 6 marzo 2008 e 19 giugno 2011. Due denunce spedite per raccomandata, con tanto di mittente e di "eccellenti" destinatari: la Banca d'Italia e la Consob.Il mittente, un dirigente della banca che fa parte dell'Associazione Azionisti per il Buon Governo Montepaschi denunciava già nel 2008 e poi nel 2011 che Mps aveva acquistato a "scatola chiusa" l'Antonveneta, senza «le necessarie autorizzazioni previste dalle leggi bancarie», «senza garanzie e, soprattutto, strapagandola riducendo all'osso la liquidità dell'istituto senese, banca fondata nel 1472».Denunce erano state mosse direttamente a Mussari e ai vertici del Montepaschi anche durante una infuocata assemblea straordinaria del 20 aprile 2011. Il verbale è allegato alle due denunce ed anche questo è finito nei faldoni della Procura. Materiale definito da chi indaga «di estremo interesse e che illustrano quanto stava accadendo e quanto era poi accaduto, indicando precise responsabilità da parte dei vertici del Montepaschi» che aveva ingannato sia gli azionisti che la Banca d'Italia. anche con false informazioni, ipotizza la Procura di Siena. Il primo esposto-denuncia indirizzato a Consob e Banca d'Italia era partito da Siena il 9 marzo del 2008 ed aveva per "oggetto" «Banca Montepaschi di Siena Acquisizione Antonveneta». Nell'esposto il dirigente della banca senese denunciava che «l'operazione inspiegabilmente era stata sottoposta all'assemblea prima di aver ricevuto le necessarie autorizzazioni delle Autorità di Vigilanza». Ed ancora, altre presunte irregolarità e reati. Si chiedeva alla Consob e alla Banca d'Italia di «esaminare la questione con la consueta ed approfondita imparzialità e competenza, avuti presenti tutti i riflessi dell'operazione (patrimoniali, finanziari, economici) ed in particolare quelli relativi alla disciplina prudenziale su base individuale e consolidata in questo momento di particolare turbolenza del mercato che l'Assemblea non ha potuto valutare essendo stata chiamata a rilasciare delega per l'aumento di capitale di 6 miliardi, allorché il Consiglio di Amministrazione aveva già autorizzato l'emissione e la stipula di prestiti subordinati relativi a strumenti "ibridi" di patrimonializzazione o passività a fronte dell'operazione di acquisirne per 9 miliardi di euro, già deliberata autonomamente». Dunque Consob e Banca d'Italia erano già state allertate del rischio cui era andata incontro il Montepaschi con l'incauto acquisto di Antonveneta. Successivamente a quella denuncia, Bankitalia chiese chiarimenti che i vertici dell'istituto senese, il presidente Giuseppe Mussari in particolare, fornirono ma, secondo l'accusa, "ingannando" la Banca D'Italia che poi concedette l'autorizzazione. Agli atti dell'inchiesta ci sono gli otto bonifici per totali 17 miliardi che nel giro di 11 mesi sono serviti a concludere l'operazione. Il prezzo di acquisto, l'accollo dei debiti e gli altri oneri su cui i magistrati vogliono vedere chiaro, sono stati così divisi: cinque bonifici a Santander (per totali 4,5 miliardi), uno ad Abn Amro a Amsterdam (9,3 miliardi)e duea Abbey National Treasury a Londra (altri 2,5 miliardi). Ad acquisizione già avvenuta a Consob e Banca d'Italia arriva sempre dallo stesso mittente (dirigente e componente dell'associazione azionisti Montepaschi) un'altra denuncia, sempre con raccomandata con ricevuta di ritorno, datata 6 giugno 2011. Anche in questa denuncia gli azionisti sottolineano che «Ancora una volta il presidente Mussari, nell'illustrare il bilancio 2010, avrebbe eluso i reali problemi gestionali della Banca».Alla denuncia vengono allegate le risposte "elusive" e "rassicuranti" di Mussari ai soci, le garanzie e l'ok della Banca d'Italia. «Ma in relazione alle risposte di Mussari sull'Antonveneta - è scritto nella denuncia - chiediamo a codesti Spettabili organi di svolgere gli opportuni accertamenti sanzionando eventuali aspetti anomali, tenuto conto dei danni causati ai risparmiatorisoci». Altri problemi arrivano per Siena anche dal fronte fiscale del valore di 262 milioni con due verifiche in corso. La prima, sarebbe appena iniziata, riguarderebbe la vendita portata a termine nell'autunno 2011 di Palazzo dei Normanni a Roma, l'ex sede delle esattorie. La seconda verifica fiscale, già conclusa nel 2012, avrebbe invece interessato una plusvalenza di 120 milioni scaturita dal rastrellamento, nel 2005, da parte di Mps di azioni Unipol, quando il gruppo assicurativo era impegnato nella scalata alla Bnl, poi non andata in porto.© RIPRODUZIONE RISERVATADocument LAREP00020130129e91t0000q
Bankitalia due anni in pressing per far partire il rinnovamento; La vigilanza; Tre ispezioni con atti a Consob e magistraturaDAL NOSTRO INVIATO ANDREA GRECO   586 words29 January 2013La RepubblicaLAREPItalianGruppo Editoriale L´Espresso Spa   SIENA - La Banca d'Italia di Mario Draghi ha vigilato sul Monte dei Paschi. Tre ispezioni tra 2010 e 2012, la seconda chiusa con l'invio di documentazione alla Consob e all'autorità giudiziaria, e un crescendo di pressioni sul consiglio di amministrazione per disarcionare i vertici. Controlli, che Giuseppe Mussari definì «asfissianti» (mentre a Via Nazionale preferivano parlare di «ispezione permanente»). Pure, tanto aggrottar di sopracciglia non ha evitato che la situazione degenerasse, con effetti destabilizzanti per banca e fondazione azionista, e un futuro da riscrivere dopo il salvataggio del Tesoro.Proprio lo scarto tra azioni e loro efficacia potrebbe riaprire il dibattito sui poteri della vigilanza.Seguendo gli orientamenti del Fondo monetario e le prassi di diversi paesi stranieri, Via Nazionale chiede da tempo il potere di rimuoverei manager che attentano alla «sana e prudente gestione», e di rendere più severi i criteri di onorabilità e professionalità dei banchieri, come noto assai laschi e ritenuti inadeguati a prevenire e correggere la mala gestione. Finora, però, i governi di Silvio Berlusconi e Mario Monti non hanno ritenuto di affrontare la materia, lasciando insabbiare decreti o proposte di legge a riguardo.Intanto le date, e i fatti. A metà 2008 la vigilanza autorizza l'acquisto di Antonveneta, chiesto e ottenuto un aumento da un miliardo (tramite bond F.r.e.s.h., anche fatto rimodulare a Mps perché troppo simile a un prestito).Nel novembre 2009 un rapporto di audit interno Mps - benché «bonificato» dal management, e tenuto fermo oltre un mese- con eufemistico giudizio «parzialmente favorevole», fa emergere i primi scricchiolii nell'area finanza della banca. Arriva la prima ispezione, ordinata da Mario Draghi in persona (maggio-agosto 2010) e critica. «I controlli interni e il comitato rischi sono poco incisivi», mentre i capi della finanza ignorano le loro raccomandazioni, sottraggono i veicoli (come Santorini) ai monitoraggi, eccedono in arbitraggi su dividendi «appesantendo la posizione di liquidità», non informano il cda dei finanziamenti in pronti/termine sui Btp. C'è già tutto il male dell'ultima cronaca. Bankitalia chiede dunque al Monte di rafforzare i controlli e rientrare nei ranghi sull'area finanza. Ma questo non avviene. Parte così una seconda ispezionea inizio 2011, che si conclude a marzo. I funzionari di vigilanza, in una fase in cui il contesto esterno peggiora- «avevanoi capelli dritti», chiosa più plasticamente un banchiere - chiedono ai senesi che il monitoraggio sulla liquidità si infittisca, da settimanale a quotidiano. In maggio il gioco si rompe.La vigilanza trasmette alcune carte senesi alla procura e alla Consob, e inizia a «lavorarsi» i consiglieri Mps per costruire un nuovo vertice. Trova una sponda nel neo sindaco di Siena Franco Ceccuzzi, che il 2 luglio, approfittando della distrazione generale (è giorno di Palio) rimuove il dg della fondazione e impone Claudio Pieri, ex capo degli sportelli Mps in pensione. La situazione precipita, con lo spread: a ottobre Ceccuzzi e Pieri sono al Tesoro, a comunicare che le banche creditrici dell'ente possono escutere il pegno su azioni Mps. Il 15 novembre 2011 Antonio Vigni, direttore generale del Monte, si arrende e se ne va. Per lui un bonus da 4 milioni, per il quale risulta in corso una procedura di sanzione contro la banca. La terza ispezione sulla finanza dura tutto il 2012, l'anno del nuovo management, e del ritrovamento della cassaforte di Vigni. Cronaca. © RIPRODUZIONE RISERVATADocument LAREP00020130129e91t0000o
"Aggiotaggio e turbativa" così gli ex vertici della banca manipolavano il titolo in Borsa; Il casoCARLO BONINI   637 words29 January 2013La RepubblicaLAREPItalianGruppo Editoriale L´Espresso Spa   ROMA - Come una pistola puntata alla tempia, le garanzie accessorie concessea Jp Morgan sul prestito camuffato da aumento di capitale da 1 miliardo di euro, costrinsero il Monte dei Paschi, tra la seconda metà del 2008 e il gennaio del 2012, a intervenire massicciamente sulle proprie azioni manipolandone il valore di Borsa. E' una delle "prove documentali" acquisite dall'inchiesta della Procura di Siena e dal lavoro del Nucleo Valutario della Guardia di Finanza.La pietra angolare su cui poggia l'accusa di aggiotaggio e turbativa del mercato contestate all'ex management della Banca. Ed è anche, evidentemente, l'ennesima evidenza, a posteriori, dell' incipit della catastrofe: l'acquisizione di Antonveneta, cui il prestito era funzionale.Nel gergo degli addetti, la faccenda ha un nome tecnico: " covenant ". Valea dire, gli accordi di garanzia con cui chi finanzia si mette al riparo dalle perdite prodotte da una gestione eccessivamente rischiosa del suo capitale.Ebbene, nel 2008, Jp Morgan per quanto l'inchiesta ha potuto sin qui accertare - ne ottiene da Mps di generose. Come ormai sappiamo, infatti, quel miliardo di euro in bond "ibridi", perché legati alla fluttuazione delle azioni Mps (il cosiddetto "convertendo F.r.e.s.h.), tutto sono meno che un aumento di capitale. E se è vero che l'accordo con il Monte prevede che quelle obbligazioni "perpetue" saranno rimborsabili solo con azioni Mps al raggiungimento di una determinata soglia di prezzo in borsa (5 euro), è altrettanto vero che il Monte si impegna a proteggere i sottoscrittori dei bond qualora il titolo perda di valore scendendo al disotto di soglie altrettanto prefissate.E' con tutta evidenza una partita in cui chi mette insieme il finanziamento da 1 miliardo di euro - Jp Morgan - e chi lo sottoscrive non perde mai. Il "rischio" pesa solo sul Monte. Al momento dell'acquisto di Antonveneta (Novembre 2007), infatti, le azioni Mps valgono 4,31 euro. E dunque, se il titolo salirà (oltre 5 euro), chi ha sottoscritto quei bond avrà in mano azioni apprezzate. Se, al contrario, il titolo scenderà, si vedrà risarcire dalla Banca buona parte della liquidità perduta con operazioni "in garanzia" previste da regolari contratti accessori (di cui l'inchiesta ha trovato evidenze documentali) di cui sia il mercato, sia Bankitalia, tuttavia, nulla sanno. E che impegnano il Monte ad avventurarsi in operazioni ad alto rischio sui derivati o a costosissimi "pronti contro termine". Per giunta in un mercato che, in quel momento, comincia a soffrire di scarsa liquidità.Insomma, l'accordo capestro sul bond da 1 miliardo costa al Monte, negli anni successivi, un'emorragia di liquidità di cui la Procura e la Finanza hanno trovato a posteriori riscontro nelle serie storiche dell'andamento del titolo in Borsa. Il valore delle azioni Mps viene infatti pompato poco prima della chiusura dell'acquisizione di Antonveneta e, ciclicamente, dal secondo semestre del 2008 in avanti. E questo accade ogni qual volta la quotazione del titolo si avvicina pericolosamente alle soglie "minime" previste dai " covenant" riservati stipulati con Jp Morgan.Qualche esempio. A metà settembre del 2008, tra il 16 e il 19 di quel mese, quando il valore delle azioni è già sceso a 1,6 euro (rispetto ai 4,31 di dieci mesi prima), il normale volume di scambi si impenna furiosamente, fino a 5 volte in una sola seduta, con interventi massicci del Monte che devono evidentemente difendere la trincea del 1,50 euro ad azione. E lo stesso accade nel gennaio del 2012, quando l'azione Mps scende sotto la soglia di 0,3 avvicinandosi a quello 0,2 sotto il quale la Banca sarebbe chiamata dai "covenant" a ulteriori impegni.Una corsa a evitare il precipizio, sapendo di esserci già dentro. © RIPRODUZIONE RISERVATADocument LAREP00020130129e91t0000n
Montepaschi, ora l'accusa è truffa dubbi su Antonveneta già nel 2008; L'inchiesta; Confermati i bonifici da 17 miliardi. Due verifiche fiscali su 262 milioniFRANCESCO VIVIANO   854 words29 January 2013La RepubblicaLAREPItalianGruppo Editoriale L´Espresso Spa   SIENA - «Truffa nei confronti degli azionisti del Montepaschi».Questo il nuovo reato contestato all'ex presidente della Banca senese ed ex presidente dell'Abi, Giuseppe Mussari ed agli altri vertici dell'istituto di credito coinvolti nell'inchiesta (oltre una decina gli indagati) sull'acquisto della Antonveneta e di titoli tossici che hanno dissanguato la banca. L'ultima contestazione del reato è relativa ad una serie di denunce presentate dagli azionisti del Montepaschi che dal 2008 al 2011 avevano inviato alla Consob e alla Banca d'Italia e che adesso sono state acquisite dalla Procura della Repubblica di Siena.Repubblica ha ottenuto da una fonte di prima mano quelle denunce che sono alla base dell'inchiesta dei magistrati di Siena, Antonio Nastasi, Giuseppe Grasso e Aldo Natalini.Sono due esposti-denuncia che portano la data del 6 marzo 2008 e 19 giugno 2011. Due denunce spedite per raccomandata, con tanto di mittente e di "eccellenti" destinatari: la Banca d'Italia e la Consob.Il mittente, un dirigente della banca che fa parte dell'Associazione Azionisti per il Buon Governo Montepaschi denunciava già nel 2008 e poi nel 2011 che Mps aveva acquistato a "scatola chiusa" l'Antonveneta, senza «le necessarie autorizzazioni previste dalle leggi bancarie», «senza garanzie e, soprattutto, strapagandola riducendo all'osso la liquidità dell'istituto senese, banca fondata nel 1472».Denunce erano state mosse direttamente a Mussari e ai vertici del Montepaschi anche durante una infuocata assemblea straordinaria del 20 aprile 2011. Il verbale è allegato alle due denunce ed anche questo è finito nei faldoni della Procura. Materiale definito da chi indaga «di estremo interesse e che illustrano quanto stava accadendo e quanto era poi accaduto, indicando precise responsabilità da parte dei vertici del Montepaschi» che aveva ingannato sia gli azionisti che la Banca d'Italia. anche con false informazioni, ipotizza la Procura di Siena. Il primo esposto-denuncia indirizzato a Consob e Banca d'Italia era partito da Siena il 9 marzo del 2008 ed aveva per "oggetto" «Banca Montepaschi di Siena Acquisizione Antonveneta». Nell'esposto il dirigente della banca senese denunciava che «l'operazione inspiegabilmente era stata sottoposta all'assemblea prima di aver ricevuto le necessarie autorizzazioni delle Autorità di Vigilanza». Ed ancora, altre presunte irregolarità e reati. Si chiedeva alla Consob e alla Banca d'Italia di «esaminare la questione con la consueta ed approfondita imparzialità e competenza, avuti presenti tutti i riflessi dell'operazione (patrimoniali, finanziari, economici) ed in particolare quelli relativi alla disciplina prudenziale su base individuale e consolidata in questo momento di particolare turbolenza del mercato che l'Assemblea non ha potuto valutare essendo stata chiamata a rilasciare delega per l'aumento di capitale di 6 miliardi, allorché il Consiglio di Amministrazione aveva già autorizzato l'emissione e la stipula di prestiti subordinati relativi a strumenti "ibridi" di patrimonializzazione o passività a fronte dell'operazione di acquisirne per 9 miliardi di euro, già deliberata autonomamente». Dunque Consob e Banca d'Italia erano già state allertate del rischio cui era andata incontro il Montepaschi con l'incauto acquisto di Antonveneta. Successivamente a quella denuncia, Bankitalia chiese chiarimenti che i vertici dell'istituto senese, il presidente Giuseppe Mussari in particolare, fornirono ma, secondo l'accusa, "ingannando" la Banca D'Italia che poi concedette l'autorizzazione. Agli atti dell'inchiesta ci sono gli otto bonifici per totali 17 miliardi che nel giro di 11 mesi sono serviti a concludere l'operazione. Il prezzo di acquisto, l'accollo dei debiti e gli altri oneri su cui i magistrati vogliono vedere chiaro, sono stati così divisi: cinque bonifici a Santander (per totali 4,5 miliardi), uno ad Abn Amro a Amsterdam (9,3 miliardi)e duea Abbey National Treasury a Londra (altri 2,5 miliardi). Ad acquisizione già avvenuta a Consob e Banca d'Italia arriva sempre dallo stesso mittente (dirigente e componente dell'associazione azionisti Montepaschi) un'altra denuncia, sempre con raccomandata con ricevuta di ritorno, datata 6 giugno 2011. Anche in questa denuncia gli azionisti sottolineano che «Ancora una volta il presidente Mussari, nell'illustrare il bilancio 2010, avrebbe eluso i reali problemi gestionali della Banca».Alla denuncia vengono allegate le risposte "elusive" e "rassicuranti" di Mussari ai soci, le garanzie e l'ok della Banca d'Italia. «Ma in relazione alle risposte di Mussari sull'Antonveneta - è scritto nella denuncia - chiediamo a codesti Spettabili organi di svolgere gli opportuni accertamenti sanzionando eventuali aspetti anomali, tenuto conto dei danni causati ai risparmiatorisoci». Altri problemi arrivano per Siena anche dal fronte fiscale del valore di 262 milioni con due verifiche in corso. La prima, sarebbe appena iniziata, riguarderebbe la vendita portata a termine nell'autunno 2011 di Palazzo dei Normanni a Roma, l'ex sede delle esattorie. La seconda verifica fiscale, già conclusa nel 2012, avrebbe invece interessato una plusvalenza di 120 milioni scaturita dal rastrellamento, nel 2005, da parte di Mps di azioni Unipol, quando il gruppo assicurativo era impegnato nella scalata alla Bnl, poi non andata in porto.© RIPRODUZIONE RISERVATADocument LAREP00020130129e91t0000m
Così il Tesoro entrerà nel fortino di Siena; Il retroscenaMASSIMO GIANNINI   1,454 words29 January 2013La RepubblicaLAREPItalianGruppo Editoriale L´Espresso Spa   BERLINO SE PASSEGGI nel centro storico di Varsavia vedere gay o lesbiche baciarsi è normale, ma più a Est, in villaggi della Polonia profonda, feudi di naziskin, cattolici integralisti e nazionalpopulisti, "loro" hanno paura a passeggiare da soli.UNA "nazionalizzazione di risulta". La formula l'ha coniata Monti. Lo Stato entrerà nel capitale del Montepaschi, usando la "chiave" dei Monti-bond.Nessuno lo dichiara pubblicamente. NON lo farà il ministro dell'Economia Vittorio Grilli, che nella tarda mattinata di oggi riferirà alla Camera sulla crisi che ha travolto la banca senese. Non lo farà il Comitato per la stabilità finanziaria, che si riunirà prima dell'audizione del ministro, alla presenza di Visco e Saccomanni per la Banca d'Italia e di Vegas e Caputi per la Consob. Ma basta una rapida ricognizione, tra autorità di governo e organi di vigilanza, per rendersi conto che il destino del Monteè praticamente già scritto: finirà in mano pubblica, in via provvisoria, per completare il risanamento con la garanzia del Tesoro e, nel frattempo, trovare un grande azionista privato disposto a ricomprarselo.Nonostante gli ottimi propositi del nuovo management, il compito di Alessandro Profumo e Fabrizio Viola si fa sempre più arduo. Ballano cifre impressionanti. I pm di Siena inseguono la pista dei 17 miliardi di bonifici transitati dall'Italia a Londra, Amsterdam e Madrid, all'indomani dell'operazione Antonveneta. Bankitalia e Consob cercano di ricostruire la natura probabilmente fraudolenta dei contratti «strutturati» che da lì hanno avuto origine: F. R. E. S. H., Santorini, Alexandria, Nota Italia. Dossier che, secondo gli organi di Vigilanza, hanno un valore che oscilla tra un minimo di 220 a un massimo di 750 milioni. Poi ci sono i collaterali sospetti sottoscritti sui Btp, da Enigma a Cassaforte, che valgono miliardi, visto che Mps in questi anni è riuscito a ingoiarne oltre 25, soprattutto in titoli a lunga scadenza. In queste condizioni, come dirà Grilli stamattina ai parlamentari, i 3,9 miliardi di prestito obbligazionario che la banca conferirà al Tesoro, in cambio di denaro cash, saranno sufficienti «a riallineare il capital ratios ai livelli richiesti dall'Eba e da Basilea III».Grazie a questa iniezione di liquidità, il Core Tier 1 dell'istituto salirà da 7,4 a 9, e dunque sarà in sicurezza dal punto di vista patrimoniale. Per questo, come ha già precisato la Banca d'Italia e come oggi ripeterà il ministro del Tesoro, «il commissariamento non è un'ipotesi presa in considerazione». C'è una ragione tecnica: «Non si commissaria una banca che ha un capital ratio a quota 9». E c'è anche una ragione politica: «Mps non è certo una banca fallita: non si può far ricorso a misure d'emergenza, alimentando un clima ingiustificato di panico tra i risparmiatori e di allarme sui mercati». Su questo concordano tutti, da Monti a Grilli, da Visco a Vegas. Se così non fosse, il governatore non avrebbe dato via libera ai 3,9 miliardi di Monti bond, ritenendoli «al momento sufficienti».Il nodo, tuttavia, sta tutto in quel «al momento». Se l'aiuto che il governo si accinge a prestare è sufficiente a riempire un deficit patrimoniale, sarà difficile che possa bastare nei prossimi mesi a garantire la piena operatività della banca. Di questo, negli ultimi giorni, hanno parlato a lungo gli uomini di Bankitalia e Consob. E la conclusione è unanime: «La stabilità del Monte non è a rischio». Ma in prospettiva, in assenza di nuovi ingressi nel capitale, sarà quasi impossibile che Mps genererà i profitti promessi, e dunque sarà molto difficile che possa remunerare il Tesoro con un tasso di interesse del 9%.A quel punto, lo scenario più probabile sarà la conversione del bond in mano al Tesoro in azioni della banca. Cioè la «nazionalizzazione di risulta» di cui parla Monti, costruita sul modello degli interventi del governo svedese negli anni '90 e di quello inglese all'inizio della crisi del 2007. Questo tipo di intervento, come hanno convenuto ieri mattina Grilli e Mario Draghi in un incontro riservato a Milano, «è esattamente nello spirito del decreto con il quale il governo ha introdotto i Monti bond: un prestito temporaneo che lo Stato fa alla banca. Se la banca ce la fa a restituirlo nei termini bene, altrimenti viene nazionalizzata, in via provvisoria, per poi essere ricollocata sul mercato, con nuovi soci privati e nuovi assetti di governance». Profumo ne è consapevole, ma giustamente vuole evitare a tutti i costi la nazionalizzazione. Lo ripete da giorni: «Tutto il lavoro che stiamo facendo, dal piano industriale al taglio dei costi, dalla riduzione delle filiali all'accordo coni sindacati,è finalizzato a consentirci di farcela da soli». Ma sa bene che la "mission" è complicatissima. «Noi vogliamo e dobbiamo rimborsare il prestito del Tesoro, anche se ci costerà lacrime e sangue.E poi ricordiamoci due cose: i problemi di questa banca sono dovuti in larghissima parte all'esposizione in titoli di Stato, e nazionalizzare significa cedere a pezzi l'istituto. Siamo così sicuri che sia la soluzione migliore?». Per questo Profumo cerca «un socio industriale, stabile e per bene». Ma sa anche, purtroppo, che «non c'è all'orizzonte». L'intervento pubblico nonè la soluzione migliore. Forse è persino la peggiore. Ma resta comunque la exit strategy più plausibile, per uscire dal buco nero nel quale la gestione Mussari-Vigni ha precipitato il fortino di Rocca Salimbeni. Un abisso nel quale rischiano di finire risucchiate le stesse autorità che dovevano vigilare in questi anni di finanza allegra e irresponsabile. È l'altro nervo scoperto della vicenda Mps, che in questi giorni ha innescato uno scarica-barile inquietante e pericoloso, perché passato tutt'altro che inosservato tra le istituzioni finanziarie internazionali. Anche per tamponare questa deriva, ieri mattina Grilli e Draghi hanno discusso a lungo, per ricostruire le tappe della "connection" e mettere a fuoco i punti salienti che il ministro esporrà stamattina a Montecitorio.A dispetto dell'apparente j'accuse della settimana scorsa («i controlli non spettavano al governo ma alla Banca d'Italia»), Grilli non ha mai avuto dubbi sull'assoluta correttezza dell'operato di Via Nazionale, né oggi né durante la gestione Draghi. Considera l'ex governatore e attuale presidente della Bce «un amico», e giudica gli attacchi della destra «un atto irresponsabile e autolesionista, che nuoce alla tutela degli stakeholder della banca e all'immagine internazionale dell'Italia». Ma nonostante le rassicurazioni di Grilli e Draghi, lo scandalo Mps non può non lambire anche i «guardiani» del mercato. Stamattina il Comitato per la stabilità e poi il ministro del Tesoro in audizione cercheranno di ricostruire la tela strappata della credibilità di un sistema di controlli che sembra messo a dura prova dallo «stress-test» del Monte. Visco e Vegas ribadiscono che «la Vigilanza su Mps è stata strettissima». Bankitalia si è mossa nella primavera 2010, con la sua prima ispezione. Consob è scattata nell'agosto 2011, in seguito a un esposto anonimo «ma molto circostanziato», che ha spinto l'organo di controllo sulla Borsa ad avviare un controllo coordinato con Via Nazionale, a informare la Procura di Milanoe poia trasmettere la documentazione ai pm di Siena. «Seguiamo Mps da almeno due anni», ripete una fonte qualificatissima della Vigilanza. «Ma con molta difficoltà, perché i vertici dell'Istituto non hanno mai collaborato». I documenti nascosti nella cassaforte di Vigna parlano da soli. Ancora pochi mesi fa la Consob ha inoltrato una richiesta di informazioni sui contratti derivati. La risposta arrivata da Siena è giudicata «evasiva ed elusiva» dalla Commissione. Ma ormai il dado è tratto. La caccia ai responsabili, e agli eventuali beneficiari politici di un probabile «Sistema Siena» di mazzette e di finanziamenti, non si può più fermare. La stessa Consob ha convocato per venerdì prossimo il collegio sindacale e le società di revisione, «per cominciare ad esaminare l'intera documentazione disponibile».La magistratura indaga, per verificare se davvero, dietro all'acquisto a peso d'oro di Antonveneta, si celi la «madre di tutte le tangenti», in stile Enimont. Le verifiche sono in corso. La procura di Siena ha già ascoltato gli ispettori di Bankitalia, e anche lo stesso ministro Grilli che, come lui stesso ha detto ai pm, si è presentato «come persona "non" informata dei fatti, visto che di questa operazione non so nulla e non ho mai saputo nulla». Ma siamo solo alle mosse iniziali di una partita che sarà lunga, e che prima e dopo questa avvelenata campagna elettorale riserverà sorprese non solo alla sinistra. Come dice una fonte autorevole della Vigilanza: «Mpsè considerata una banca rossa, eppure il Sistema-Siena non aveva un colore. Aveva tutti i colori». m. giannini@repubblica. it © RIPRODUZIONE RISERVATADocument LAREP00020130129e91t0000a
Dal maxi buco dell'università alla speculazione dell'aeroporto tutti gli sprechi targati Mps; La banca; Così Siena rischia di essere travolta dallo scandaloALBERTO STATERA   1,262 words28 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)LASCI via Luciano Bianchi, antico presidente del Monte dei Paschi, e ti dirigi verso Piazzetta Artemio Franchi, cuiè dedicato anche lo stadio cittadino, attraverso un quasi ininterrotto circuito toponomastico massonico.ÈTRACCIATO con cura in un libro del Gran Maestro toscano Stefano Bisi, e vi incontri da Giovanni Amendola a Silvio Gigli, da Goffredo Mameli a Camillo Benso di Cavour. Non c'è ancora Giovanni Cresti, provveditore generale e dominus assoluto della banca dal 1975 al 1983, che favorì la prima ascesa da palazzinaro di Silvio Berlusconi, suo confratello nella Loggia massonica P2, concedendogli fidi sconfinati per costruire Milano 2 e Milano 3. La ragione è che Cresti è morto da poco, il 6 febbraio del 2012, e forse non si è fatto in tempo a dedicargli una strada cittadina. Sua figlia Lucia Cresti, grande collezionista d'arte contemporanea, era assessore alla Cultura di Siena, ma è decaduta pochi mesi fa con le dimissioni del sindaco del Pd Franco Ceccuzzi.Dalla P2 alla P4 il passo è breve e nelle carte dell'inchiesta più recente, per la quale il piduista Luigi Bisignani ha patteggiato una pena di un anno e sette mesi, chi ti compare tra i possibili Bisignani boys? Alessandro Daffina della Banca Rotschild che fu advisor di un prestito per coprire l'acquisto di Antonveneta a un prezzo spropositato. Ecco un piccolo test di portanza, come si dice, del pilastro massonico. Che tuttavia è soltanto uno di quelli che sorreggevano la "boriosa autosufficienza" di Siena, come la definì Ceccuzzi, prima che al Monte irrompessero Alessandro Profumo e Fabrizio Viola a tentare di scardinare il Sistema, permettendo di svelare lo scandalo dei derivati. Sbaglierebbe chi pensasse soltanto a una storia di grembiulini, perché nel fango che viene giù da Rocca Salimbeni e da Palazzo Sansedoni e invade ormai Piazza del Campo c'è una sorta di "ritratto di famiglia italiana" che non esclude quasi nessuno: dalla Massoneria alla Chiesa, dall'Università alla borghesia industriale, dalla burocrazia fino alla grande finanza nazionale. E naturalmente i partiti: non solo il Pci-Ds-Pd, ma anche il Pdl, che qui qualcuno definisce un Pd con una elle in più.Denis Verdini, a Rocca Salimbeni è come a casa sua, come lo è ancora il suo capo, che utilizza il Monte dei Paschi per pagare i conti delle olgettine. L'homo verdinanus al Monte è Andrea Pisaneschi, portato alla presidenza di Antonveneta, il boccone costoso e indigesto che ha terremotato i conti di Siena. Praticamente è lui il bancomat personale del coordinatore nazionale del Pdl, non solo per le inesauribili esigenze familiari, ma anche per quelle aziendali degli amici. Come quel Riccardo Fusi dello scandalo dei Grandi eventi della Protezione civile, titolare di una società praticamente fallita, cui fu fatto pervenire un grazioso prestito di 150 milioni di euro. Soltanto 110 milioni è costata invece la Imco di Salvatore Ligresti, di cui sono stati rilevati i debiti. Tutti sapevano e tutti tacevano.P e r ché nessuno dei tanti chiusi nella "boriosa sufficienza" poteva dire di essere fuori dalle colate di fango del potere.Giuseppe Mussari, che l'assise dei banchieri volle suo presidente per la seconda volta, è sotto processo con un'altra decina di persone anche per Ampugnano.Che cosa è? Immaginate la pista di tre chilometri di un aeroporto internazionale piazzataa Roma tra Piazza Veneziae Piazza del Popolo. Questo è più o meno il progetto Ampugnano, da realizzare, dopo la privatizzazionee l'assegnazione al Fondo Galaxy, alle porte del centro cittadino di Siena, per il quale l'ex presidente del Monte è accusato di turbativa d'asta. Presidente dell'aeroporto fu nominato, con l'assenso di Ceccuzzi, Enzo Viani, tesoriere del Grande Oriente d'Italia, la maggiore osservanza massonica in Italia, di cui è Gran Maestro l'avvocato ravennate Gustavo Raffi, che con il Monte ha rapporti professionali di antica data. Ex dipendente del Monte, Viani alle primarie per il sindaco di Firenze si schierò contro Matteo Renzi e a favore di Graziano Cioni, ex assessore fiorentino finito in una brutta storia sui terreni di Ligresti. I terreni, le speculazioni immobiliari, il cemento: dov'è che non fanno la storia? La fanno anche ad Ampugnano. La privatizzazione e il progetto sciagurato dell'aeroporto internazionale sono legati a un altro progetto faraonico. Quello sulla tenuta di Bagnaia, di proprietà della famiglia Monti-Riffeser, dove convolarono a nozze Pierferdinando Casini e Azzurra Caltagirone, che colà sta realizzando decine di ville per una clientela internazionale di golfisti, che ha bisogno dell'aeroporto sotto casa per arrivare da ogni parte del mondo. Operazione targata Mussari-Mps-Pd? Ma per carità, come al solito dentro ci sono tutti.Tanto più che Riffeserè padrone del gruppo editoriale che controlla La Nazione, Il Resto del Carlino e Il Giorno, di cui nessuno vuole perdere l'amicizia. Per appoggiare l'operazione aeroporto internazionale al ministero e all'Enac viene assoldato il senatore del Pdl Franco Mugnai, molto amico dell'allora ministro dei Trasporti Altero Matteoli.Se è vero quel che dice Mario Monti, che destra e sinistra non esistono più (ma non è vero) Siena è il laboratorio precursore della perdita delle diversità. Prendete la gloriosa Università, che naturalmente è rappresentata nella Fondazione Mps, insieme a Comune, Provincia, Regione e Arcidiocesi. Almeno tre rettori hanno contribuito a mettere insieme un buco di 200 milioni di euro, un dissesto per cui sono state rinviate a giudizio per peculato una ventina di persone, tra cui gli ex rettori Piero Tosi e Silvano Focardi. Per far fronte al buco sono stati venduti alcuni gioielli, come il complesso di San Niccolò.Indovinate chi lo ha comprato? Franco Caltagirone, fino a qualche mese fa vicepresidente del Monte, per 74 milioni. E lo ha subito riaffittato a 120 milioni per ventiquattro anni.Ostriche e aragoste consumate in gran quantità con denari pubblici sono diventate un po' l'icona degli scandali seriali che l'Italia sta affrontando negli ultimi mesi. Potevano mancare in uno scandalo universitario? Figurarsi. E infatti negli atti d'accusa figura l'acquisto con soldi dell'ateneo di 360 chili di aragoste destinate alla contrada della Chiocciola. I magistrati, gentili, hanno scritto che sembra "materiale non pertinente". Intanto le rette sono diventate le più alte d'Italia. Tanto per gradire, infine, l'attuale rettore Angelo Riccaboni è al centro di un'inchiesta riguardante presunte irregolarità avvenute nelle votazioni per la sua elezione. Per pietà nei confronti dei lettori tralasciamo altre inchieste a carico di consiglieri d'amministrazione e semplici professori, come quella per rimborsi gonfiati per l'organizzazione di master e corsi di aggiornamento. Giuseppe Mussari, prima di essere trasformato in banchiere, era un avvocato penalista. E di recente è rientrato nel ruolo per difendere un prete, don Giuseppe Acampa, accusato di una sulfurea vicenda: un incendio dentro la Curia vescovile per far sparire documenti relativi alla vendita di lasciti alla Chiesa e, in particolare, del complesso immobiliare del Commendone all'industriale delle scarpe padovano René Caovilla. Come penalista Mussari ha vinto e il suo assistito è stato assolto. Ma nella Chiesa senese gli strascichi sono devastanti, tra voci, sospetti, trame e scontri. "Una desolante caduta all'interno della comunità ecclesiale e in particolare del presbiterio", ha scritto al settimanale diocesano don Andrea Bechi, ex segretario dell'arcivescovo Antonio Buoncristiani.Lo scandalo del Monte spariglia ogni gioco. Nel paradiso denso di celestiali armonie, ora sono tutti contro tutti.a.statera@repubblica.it © RIPRODUZIONE RISERVATADocument LAREP00020130128e91s0004c
Quel prestito travestito da capitale così Montepaschi ingannò Draghi; Il retroscena; Ecco il carteggio tra la banca centrale e l'istituto seneseCARLO BONINI PAOLO GRISERI   1,123 words28 January 2013La RepubblicaLAREPItalianGruppo Editoriale L´Espresso Spa   ROMA - Un drammatico carteggio tra Bankitalia e Monte dei Paschi e la testimonianza di un banchiere torinese svelano come tra il novembre 2007 e l'autunno 2008 Mussari giocò in un colpo solo Palazzo Koch, il mercato e chi aveva dubbi su un aumento di capitale che nascondeva in realtà un prestito mascherato.Quelli di Siena? «Lo sapevano tutti che volevano la botte piena e la moglie ubriaca». Parla così, chiedendo a Repubblica l'anonimato, un banchiere torinese che nel 2007 mise mano, tra gli altri, alla madre di tutte le operazioni: l'acquisizione di Antonveneta da parte di Monte dei Paschi, l'incipit della catastrofe che ha trascinato sull'orlo dell'abisso il terzo gruppo italiano.«Già, lo sapevano tutti- insiste, ricordando l'operazione - Erano gli anni caldi delle fusioni bancarie». Monte dei Paschi era una banca liquida. Ma era troppo piccola per competere con colossi come Unicredit che da sola capitalizzava 100 miliardi di euro. Anche Monte dei Paschi aveva bisogno di fondersi. Nel 2005 aveva bussato alla porta di San Paolo Imi, la banca di Torino. La trattativa era stata condotta dall'amministratore delegato unico dell'epoca, Alfonso Iozzo, accusato dai nemici di avere rapporti molto stretti con il Pd. Iozzo tratta in via riservata, i colloqui informali arrivano fino all'inizio del 2006.Informali? «Forse troppo», insinua oggi il banchiere. Perché forse della trattativa il presidente del San Paolo, Enrico Salza, era stato avvisato con qualche ritardo, anche se è difficile credere che non ne sapesse nulla. Ma ci sono ragioni più importanti del risentimento personale per stoppare i senesi: «Chiedevano di mantenere a Siena il quartier generale dell'istituto». Una richiesta irricevibile pensare che la banca grande (San Paolo) acquistasse quella più piccola (Mps) e la più piccola pretendesse di tenere a Rocca Salimbeni il ponte di comando. «Ma con un obiettivo evidente - chiosa - garantire anche dopo l'acquisizione il funzionamento del Sistema Siena». La trattativa con Torino muore in primavera. Il no del San Paolo arriva nelle stesse settimane del rifiuto dei milanesi di Intesa, ai quali Siena aveva fatto la stessa "proposta indecente". Sono settimane turbolente. Ad agosto 2006, pochi mesi dopo il tentativo fallito dei senesi con le due b a n c h e d e l Nord, queste si fondono tra di loro creando il secondo gruppo italiano, Intesa San Paolo, da 80 miliardi di capitalizzazione. Iozzo, contrario a quella fusione, lascia Torino e va a dirigere la Cassa Depositi e Prestiti. Ci rimarrà fino a quando a sostituirlo non arriverà Franco Bassanini.Nell'estate del 2006, Mps capisce che bisogna agire in fretta. La fusione Intesa San Paolo è anche la pietra tombale sul tentativo dei baschi di Santander di acquisire la banca torinese. Santander vende le sue quote nel San Paolo e diventa a sua volta «liquida». Così rileva il colosso olandese Abn Amro che ha in pancia l'italiana Antonveneta. Che cosa se ne faceva Santander di Antonveneta? «Forse nulla - confessa il banchiere - ma conoscete le regole del rubamazzetto, no? Si prende tutto e poi, con calma, si scarta quel che non serve, cedendolo al miglior offerente».Nel 2007, un offerente c'è. Sono i senesi, che finiscono per considerare Antonveneta l'ultimo treno per diventare grandi nell'Italia post fusioni. Santander capisce che Mps è interessata e alza il prezzo: ha pagato Antonveneta 6 miliardi e la rivende a 9. «Una bella plusvalenza», commenta il banchiere. Alla fine il prezzo, tutto compreso, salirà a 10 miliardi e 138 milioni, e, con l'accollo dei debiti in pancia ad Antonveneta, sfiorerà i 17. All'epoca Mps era certamente «liquida» ma non fino a quel punto. Eppure bisognava comperare. Per rimanere una banca di dimensioni importanti e senza perdere il governo del Sistema Siena. «La botte piena e la moglie ubriaca».Per tirare fuori quella montagna di soldi era necessario un aumento di capitale ed è qui che cominciano i guai. L'acquisizione di Antonveneta è del novembre 2007.Nell'aprile dell'anno successivo Mps ottiene un prestito da un miliardo di euro dalla banca americana Jp Morgan (il cosiddetto convertendo F. R. E. S. H., un obbligazione agganciata al valore fluttuante dell'azione Mps in cui deve essere trasformata). Sono soldi che servono all'operazione ma che, come prestito, non possono entrare in un aumento di capitale.I prestiti si restituiscono con gli interessi, i capitali si utilizzano e si rischiano insieme a quelli degli altri soci. Una bella differenza. «Non una differenza molto grande- osserva il banchiere - perché il prestito poteva essere restituito solo trasformandolo in azioni della banca. Diciamo che era un aumento di capitale differito».E tuttavia il dubbio su quell'operazione è forte già allora. Perché il 23 settembre 2008 la Banca d'Italia scrive a Mps al termine di «un confronto protratto fino al corrente mese di settembre», come affermano nero su bianco i funzionari dell'istituto allora retto da Mario Draghi. Il carteggio Bankitalia-Mps viene pubblicatoa maggio 2012 da Reuters e, letto con il senno, di poi, è assai istruttivo.Palazzo Koch segnala che «la predetta operazione non risulterebbe computabile nel core capital» (il capitale di rischio, ndr .). Infatti, quel 23 settembre, gli uomini di Draghi chiedono di fare chiarezza affinché «l'operazione di rafforzamento da 1 miliardo realizzi il pieno e definitivo trasferimento a terzi del rischio di impresa». In sostanza che sia un aumento di capitale vero e non un debito che la banca deve comunque restituire.E che i sottoscrittori di quei bond "F. R. E. S. H." ne siano consapevoli. Bankitalia dà 10 giorni di tempo a Mps per rispondere. E sottolinea che senza quel miliardo ottenuto da Jp Morgan, Mps «andrebbe sotto il limite dell'8 per cento di total capital ratio», la quota di capitale a disposizione per operazioni di acquisizione consentita dalle regole bancarie. Senza il miliardo infatti l'indice scenderebbe al 7,8 e Bankitalia non potrebbe autorizzare. Mps risponde con una prima lettera a Bankitalia il 3 ottobre, che chiede ulteriori spiegazioni. E solo il 27 ottobre arriva il via libera: «Tenuto conto dell'avvenuta rimozione degli elementi ostativi indicati da questo istituto - si legge - si comunica a codesta banca che l'operazione di rafforzamento patrimoniale del valore di un miliardo risolta compatibile nel core capital». E' tuttavia un via libera condizionato «alle assicurazioni fornite dalla funzione di compliance e dal collegio sindacale di Mps». Frase chiarissima alla quale, evidentemente fa implicito riferimento il comunicato di tre giorni fa di Bankitalia. E che oggi consente a via Nazionale di dire: abbiamo vigilato, ma siamo stata ingannati. © RIPRODUZIONE RISERVATADocument LAREP00020130128e91s00048
Mps, istruttoria Bankitalia per capire se basta il Monti bond e domani vertice Visco-Grilli; L'inchiesta; Dossier di Via Nazionale per ricostruire i controlliELENA POLIDORI   617 words28 January 2013La RepubblicaLAREPItalianGruppo Editoriale L´Espresso Spa   ROMA - Una lunga istruttoria accompagna il sì della Banca d'Italia ai Monti-bond per salvare Mps travolta dallo scandalo. Quest'analisi, condotta ai massimi livelli, deve rispondere a tre domande-chiave. La prima, fondamentale: se i 3,9 miliardi appena autorizzati sono sufficienti o no. La seconda: se il nuovo management di Mps ha fatto progressi nell'attuazione del piano di risanamento e rilancio dell'istituto richiesto dalle autorità italiane e pure dalla Ue. La terza: quali siano stati i compiti dell'azione di vigilanza condotta nel tempo sulla banca senese. Tre quesiti di non poco conto.Questo spiega come mai c'è voluta una riunione-fiume del direttorio di via Nazionale - praticamente l'interna giornata di sabato - per produrre il disco verde, trasmesso giusto ieri al ministro dell'economia, Vittorio Grilli, con una lettera firmata dal governatore, Ignazio Visco. I due ne parleranno faccia a faccia domani mattina nella riunione del Comitato per la stabilità, convocata non a caso in questo momento così delicato per l'istituto senese. Quello stesso giorno poi, nel pomeriggio, Grilli dovrà riferire al Parlamento. E dunque, spiegare fatti e circostanze. Viscoè partito ieri per Basilea, dove si tiene un summit del Financial Stability Board, l'organismo che si occupa della stabilità finanziaria a livello globale.Ma i suoi uffici continuano a lavorare no-stop, segno che a palazzo Koch l'attenzione su Mps non s'è affatto abbassata. Il governatore, che è una persona meticolosa, vuole essere pronto per dare al ministro tutta la "collaborazione", come annunciato da lui stesso nei giorni scorsi, durante il Forum dell'economia di Davos. E "collaborazione" sarà data anche alla magistratura che indaga sulle operazioni sospette e sugli intrecci che hanno messo Mps nella condizione di dover ricorrere al sostegno pubblico, a questo "prestito a tasso elevato", come tiene a puntualizzare il premier, Mario Monti, precisando anche che finora "lo stato non gli ha prestano un euro". Non è azzardato ipotizzare che anche a Basilea, Visco si ritroverà a dover parlare di Mps con i suoi colleghi stranieri, interessati a capire bene i risvolti sistemici della faccenda: la notizia ha fatto il giro del mondo, d'altra parte, essendo Mps la terza banca del paese. Ma su questo punto la linea del governatore, ripetuta anche a Davos, nei colloqui riservati come nelle dichiarazioni ai media internazionali, è rassicurante: l'istituto è " solido" e con esso anche l'intero sistema nazionale.I tre quesiti, comunque, sono lì. E l'istruttoria, meticolosa c'è da scommetterci, è indispensabile ai fini dei cosiddetti "profili di stabilità attuali e prospettici", come vengono definiti in gergo tecnico. Ovvero, ai fini del futuro del Monte dei Paschi di Profumoe Viola,i due banchieri che adesso sono alla testa dell'istituto: ieri hanno usato anche Facebook per cercare di tranquillizzare la clientela. Sarà un caso, però è singolare che giusto adesso il primo, il presidente, in qualche maniera lanci l'ipotesi di un socio finanziario di lungo termine per Mps, un suo "sogno", così dice. E il secondo, l'amministratore delegato, spieghi che non ci sono ancora "contatti" con questo possibile socio, pur augurandosi tempi non lunghi.Viola parla anche del sì ai Monti bond pronunciato da Visco, dal direttore generale Saccomanni, e dai due vice Rossi e Panetta - ovvero dai membri della stanza dei bottoni di palazzo Koch che hanno partecipato al laborioso direttorio di sabato - come di un passo prezioso per fornire "un ulteriore elemento di tranquillità anche per i mercati": oggi riaprono le Borse, Mps è un titolo quotato.© RIPRODUZIONE RISERVATADocument LAREP00020130128e91s00047
PANNA MONTATA E MONTEPASCHIEUGENIO SCALFARI   1,472 words27 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)LA CAMPAGNA elettorale cui stiamo assistendo, in attesa di esercitare il nostro diritto al voto come cittadini attivi, è una delle più terremotate della storia repubblicana: populismi di varia natura che hanno come unico obiettivo l'abbattimento totale delle istituzioni; agende futuribili che si prefiggono traguardi di crescita ambiziosi, ma sorvolano sui mezzi con cui recuperare le necessarie risorse; resurrezioni di personaggi che sembravano ormai politicamente spenti e che si ripropongono alla ribalta confidando nella corta memoria degli italiani; una legge elettorale che "porcata" fu chiamata dal suo autore e "porcata" rimane. Ma come se tutto ciò non bastasse, a turbare ulteriormente il clima elettorale scoppia lo scandalo Monte dei Paschi e diventa inevitabilmente dominante in una scena già così movimentata.Non starò a ripercorrerne la storia, da una settimana è al centro dell'attenzione ed è stata raccontata e variamente commentata per quanto finora era possibile; ma non tutti i fatti sono noti e la Procura di Siena sta indagando e salvaguarda scrupolosamente il segreto istruttorio su una materia così incandescente. Le linee essenziali della vicenda sono tuttavia evidenti: un gruppo di mascalzoni si impadronì della fondazione e della banca, si dedicò ad operazioni arrischiate di finanza speculativa, falsificò i bilanci, occultò le perdite e probabilmente lucrò tangenti e altrettante ne distribuì.Ipoteri di vigilanza fecero quanto era in loro potere scontrandosi con i suddetti mascalzoni i quali avevano nascosto i documenti compromettenti per rendere più difficile l'accertamento della verità.Ora finalmente la situazioneè più chiara, la banca è stata affidata a mani sicure, i mascalzoni hanno un nome, la magistratura è all'opera; 150 dirigenti dei settori più compromessi sono stati licenziati, l'assemblea degli azionisti siè riunita, ha votato all'unanimità un aumento di capitale ed ha chiesto alla Banca d'Italia di erogare il prestito denominato Monti-Bond che sarà utilizzato per l'aumento di capitale insieme alla sottoscrizione degli azionisti. Il titolo quotato in Borsa, che nei primi tre giorni dello scandalo aveva complessivamente perso il 21 per cento, è risalito venerdì dell'11 per cento. La banca non è a rischio di fallimento e i depositi del pubblico sono al sicuro. Restano da individuare con esattezza gli errori, gli eventuali reati e le responsabilità, ma resta soprattutto da rivedere il problema delle fondazioni bancarie in genere e di quella di Siena in particolare.Nel frattempo il tema Monte dei Paschi ha deflagrato come una bomba nella campagna elettorale; la destra con i suoi giornali e le sue televisioni lo usa come una clava contro i "comunisti" del Pde anche Monti lo utilizza con molta spregiudicatezza; il Pd lo ritorce con altrettanta energia; i populisti se ne avvalgono come uno strumento contundente. Tutto ciò è sotto gli occhi della pubblica opinione e c'è poco da aggiungere salvo che dietro questo assordante clamore alcuni punti non sono stati ancora chiariti. Si tratta di punti essenziali ed è su di essi che vogliamo oggi concentrare l'attenzione.La prima questione riguarda gli effetti che lo scandalo Monte dei Paschi determina nell'opinione pubblica internazionale.C'è molta perplessità tra gli osservatori qualificati, banchieri, operatori, giornali qualificati. Si riteneva che il sistema bancario italiano fosse il più solido e quello che meglio aveva tenuto nelle agitate acque della crisi iniziata quattro anni fa col fallimento della Lehman Brothers, ma la vicenda Monte dei Paschi - gonfiata oltre la realtà dalle zuffe elettorali - ha intaccato la fiducia che ci era stata accordata.Speriamo che le dichiarazioni della Banca d'Italia e la pulizia in corso da parte dei nuovi dirigenti di Monte dei Paschi dissipino le perplessità degli investitori esteri e dei mercati. Lo vedremo domani. Certo non ha ben disposto il fatto che proprio quel Mussari che è all'origine dello scandalo senese sia stato eletto un anno fa alla guida dell'Associazione delle Banche italiane (Abi) dopo esser stato estromesso dalla presidenza di Monte dei Paschi. I banchieri che lo hanno eletto non sapevano nulla di quanto era accaduto a Siena? Erano ciechi e sordi oppure non davano gran peso a così gravi errori e agli eventuali reati che ne sarebbero conseguiti? La seconda questione che va chiarita riguarda la fondazione che controlla il Monte dei Paschi. Unica tra tutte le fondazioni italiane essa nomina la quasi totalità del consiglio d'amministrazione della banca. E qui bisogna fare un passo indietro.Sulle fondazioni bancarie ci sono state due leggi, una fatta da Giuliano Amato nel 1990 e l'altra da Ciampi quando era ministro dell'Economia nel governo Prodi.Poi, nel 2003, una sentenza della Corte Costituzionale. Il tema principale delle leggi e della sentenza riguardava i compiti e i poteri delle fondazioni e l'assetto definitivo della proprietà delle banche.Ciampi mirava alla privatizzazione; nella sua visione le fondazioni rappresentavano un ponte in attesa che il mercato registrasse un interesse ad intervenire. Nel frattempo le fondazioni a v r e b b e r o d o v u t o rappresentare la presenza territoriale e professionale nella dirigenza delle banche, lasciando adeguato spazio ad altri azionisti privati.Nel 2001 tuttavia questo criterio fu modificato da Tremonti, appena arrivato alla guida del Tesoro. Nella legge finanziaria di quell'anno fu stabilito che gli Enti locali avevano diritto di nominare tutti i dirigenti delle fondazioni. Si trattava di fatto di una pubblicizzazione delle fondazioni e quindi delle banche da esse controllate, del tutto opposto ai criteri di privatizzazione della legge Ciampi.La reazione degli interessati fu il ricorso alla Consulta la quale bocciò le disposizioni di Tremonti ripristinando i criteri della legge Ciampi.Ma perché Tremonti aveva scelto un criterio che dava tutto il potere agli Enti locali? Probabilmente glielo aveva chiesto la Lega ma su questo tema il "superministro" è sempre stato coerente: il potere pubblico deve essere determinante nella politica bancaria e quindi nella proprietà degli istituti e nelle fondazioni.Per questo rifiutò sempre le richieste della Banca d'Italia (allora presieduta da Mario Draghi) di poter revocare gli amministratori delle banche quando si dimostrassero responsabili di illegalità particolarmente gravi. Si oppose altresì ad aumentare i poteri di vigilanza dell'Istituto centrale. Infine creò i Tremonti-bond, cioè prestiti alle banche che avessero bisogno di liquidità, convertibili in azioni e quindi all'ingresso diretto dello Stato.Tremonti, non a caso, è oggi uno dei protagonisti nella strumentalizzazione di questo scandalo. Il suo obiettivo è evidente e risulta dalle sue più recenti dichiarazioni: vuole coinvolgere Draghi nelle vicende Monte dei Paschi. In che modo? La vicenda ebbe inizio con l'acquisto dell'Antonveneta da parte di Mussari (Monte dei Paschi). L'operazione doveva essere autorizzata dalla Banca d'Italia non tanto nel merito quanto nella capacità patrimoniale dell'istituto richiedente. Era l'autunno del 2007, non era ancora scoppiata la bolla immobiliare americana, i mercati erano tranquilli, Monte dei Paschi era la terza banca italiana ed aveva tutti i requisiti per estendere la sua influenza, ma Draghi per maggior prudenza condizionò l'autorizzazione ad un aumento di capitale, Mussari accettò, Monte dei Paschi fece l'aumento di capitale sottoscritto in massima parte dalla fondazione e l'operazione fu fatta. Il prezzo era alto? Certo, ma Mussari si aspettava che Antonveneta fruttasse un profitto annuo di 700 milioni con il quale in breve tempo Monte Paschi sarebbe rientrata da un investimento di quelle dimensioni. Comunque non spettava alla Banca d'Italia dare opinioni e tantomeno prescrizioni sul prezzo. Avanzo a questo punto una mia personale opinione: Tremonti ha un conto in sospeso con Draghi; il suo obiettivo oggi è di coinvolgerlo nella vicenda Monte dei Paschi. Farà il possibile per realizzare quell'obiettivo che è non solo infondato ma recherebbe gravissimo danno all'Europa e all'Italia. Spero di sbagliarmi e sarò lieto di poterlo constatare. Si pone tuttavia una terza e nient'affatto marginale questione che riguarda Mario Monti.Nelle campagne elettorali bisognerebbe evitare, come nella boxe, i colpi sotto la cintura, tanto più tra forze politiche destinate ad allearsi in un prossimo futuro. Ma Monti di colpi sotto la cintura ha cominciato a darne: giovedì scorso ha detto che la vicenda Monte dei Paschi riguarda direttamente il Pd.Contemporaneamente ha detto che il suo "movimento" farebbe volentieri alleanza postelettorale con il Pdl purché epurato dalla presenza di Berlusconi. È evidente l'obiettivo: scomporre e ricomporre la vecchia "strana maggioranza" da lui presieduta dal novembre del 2011 fino al febbraio 2013.Bersani sì ma senza Vendola; Alfano sì ma senza Berlusconi e Monti federatore di moderati e riformisti. La vicenda Monte dei Paschi, purché fatta montare come la panna, aiuta; quanto a Berlusconi, lui è disposto a tutto purché gli si dia un salvacondotto giudiziario ed economico. E chi glielo negherà? Monti no di certo, Casini meno ancora perché vuole la presidenza del Senato e poi, chissà...Document LAREP00020130127e91r00020
Mps, Bersani respinge le accuse "Pdl e Lega zitti o li sbraniamo"; Il centrosinistra; Berlusconi: non sanno gestire una banca, figuriamoci il PaeseSILVIO BUZZANCA   524 words27 January 2013La RepubblicaLAREPItalianGruppo Editoriale L´Espresso Spa   ROMA - Pier Luigi Bersani è pronto a «sbranare» chiunque insinui un comportamento scorretto del Pd nella vicenda del Monte dei Paschi di Siena. Il segretario democratico passa così al contrattacco. E lo fa in maniera molto aggressiva. Dice di sentire che «la destra, la Lega, il Pdl e i suoi giornali lasciano quasi intendere, in maniera subliminale, che intorno a questa roba ci sarebbe qualcosa men che corretto da parte nostra. Lo affermassero e li sbraniamo». E ripete con forza che sono accuse che arrivano da «gente che ha avuto a che fare con "robine" del tipo CredieuroNord o come Credito cooperativo fiorentino: non si azzardino ad aprire bocca. Noi siamo qui, se ci cercano ci trovano». E infine propone di «affidare poteri commissariali« al presidente di Mps, Alessandro Profumo, e all'ad Fabrizio Viola.Bersani evoca così vicende legate al fallimento della banca creata dalla Lega nord e alla vicende giudiziarie che coinvolgono il coordinatore del Pdl Denis Verdini. Gli risponde Silvio Berlusconi che invoca prima il salvataggio della banca e poi l'accertamento delle colpe. Ma alla fine lancia l'affondo: «Se la sinistra non è in grado di gestire una banca, figuriamoci il Paese». Il segretario del Pd però elenca le battaglie del suo partito contro i derivati e invita a ricordare quelli che «lodavano le magnifiche sorti di questi strumenti. A cominciare da Giulio Tremonti». L'ex ministro del Tesoro commenta: «Bersani conosce le banche ma non sembra conoscere il diritto. Esiste il commissariamento ma non i poteri commissariali». Angelino Alfano intanto chiede che «se le responsabilità stanno a sinistra non è possibile siano accertate dopo le elezioni».Stessa richiesta arriva da Antonio Di Pietro che parla di «un groviglio di malaffare, intrecci innominabili tra politica e finanza». Alfano, inoltre, dice che su Mps «Monti strilla troppo tardi. Giustifichi questa barca di soldi che ha dato alla banca. Circa 4 miliardi di euro. Sarà anche una coincidenza ma è l'equivalente della tassa Imu». Puntuale arriva la replica del Professore: «Ma sono due cose diverse.Quello a Mps è un prestito. L'Imu invece è una tassa che non torna indietro». E il montiano Benedetto Della Vedova ricorda che «Alfano è lo stesso politico che da ministro del governo Berlusconi ha approvato la concessione di 2 miliardi di Tremonti bond a Mps», Dal centrodestra intanto si alza il coro: vedrete che prezzo elettorale salato pagherà il Pd.Ma Massimo D'Alema non teme contraccolpi su Mps. «Non credo che questa storia ci nuocerà dal punto di vista elettorale: ormai l'opinione pubblica è mitridatizzata, è abituata a scandali che nascono e muoiono», dice il presidente del Copasir. D'Alema poi attacca Monti: «Ci fa la morale, ma ha preso coloro che hanno rovesciato il sindaco di Siena che voleva cambiare e li ha messi nella sua lista». Monti replica: «Non ho accusato nessuno». E sulla candidatura di Alfredo Monaci spiega: «Non sapevo che fosse stato nel Pd né che avesse avuto un ruolo in Mps».Document LAREP00020130127e91r0000s
Il Monte bipartisan che accontentava tutti; La banca; Da Milano 2 a Caltagirone, da Unipol a Verdini: ecco la lottizzazione del creditoWALTER GALBIATI LUCA PAGNI   809 words27 January 2013La RepubblicaLAREPItalianGruppo Editoriale L´Espresso Spa   MILANO - Monte dei Paschi? Una banca con il cuore politico a sinistra, feudo del centrosinistra toscano. E potrebbe essere diversamente, visto che a Siena e provincia si registrano, dal dopoguerra, le percentuali elettorali più alte d'Italia del Pci-Ds-Pd. Ma un conto è la politica, un altro gli affari. E da questo punto di vista, Mps si è sempre rivelata una banca in perfetto stile bipartisan, una grande coalizione del prestito che non ha mai guardato al colore della tessera di partito.Lo sapevano bene i furbetti del quartierino, compreso il raider di Borsa Emilio Gnutti, che con la sua bicamerale degli affari, la finanziaria Hopa,è stato azionista del Monte almeno fino alla fine del 2007.Nella "sua" Hopa convivevano come azionisti da una parte la finanza "rossa" della Unipol di Giovanni Consorte, la stessa banca senese e dall'altra la Fininvest di Silvio Berlusconi. Tutti insieme, grazie anche ai soldi del Monte dei Paschi, sono stati protagonisti della scalata alla Telecom di Roberto Colaninno, il manager mantovano entrato nell'orbita senese proprio grazie all'acquisizione da parte del Monte dei Paschi della Banca agricola mantovana.Del resto, finanziamenti e prestiti non sono arrivati negli anni solo al mondo delle Coop, che hanno spesso espresso un loro uomo in cda. Ma copiosi sono giunti anche al mondo espressione del centrodestra. A cominciare dal suo leader indiscusso. Non è un caso se Silvio Berlusconi ha lasciato ad altri, a cominciare da Angelino Alfano, il compito di attaccare a testa bassa il legame Pd-Mps. Il Cavaliere non potrebbe: «Io ho un legame particolare con Monte dei Paschi- ha dichiarato all'esplodere dello scandalo - è una istituzione a cui voglio bene: grazie a loro ho potuto costruire Milano2e Milano 3", ha detto ostentando affetto. Un legame testimoniato dal fatto che proprio con i conti sulla banca senese il ragionier Spinelli ha compensato le "olgettine". La via della partecipazione azionariaè stata la strada seguita da Salvatore Ligresti, imprenditore notoriamente vicino ai socialisti prima e ad Alleanza Nazionale poi, per arrivare allo scrigno del Monte dei Paschi. Nonché da Francesco Gaetano Caltagirone, suocero del leader Udc Pier Ferdinando Casini. Il primo è stato azionista della banca fino alla fine del 2004 e una traccia della gratitudine dell'istituto si trova nel fallimento delle holding della famiglia Ligresti, la Imco. La banca, oltre a esserne creditore, ha rilevato dalla società poco prima del fallimento un progetto immobiliare a Roma in via di Casal Boccone per 110 milioni di euro e ora si trova col cerino acceso in mano. Caltagirone, dopo essere stato azionista e vicepresidente della banca fino alla fine del 2011, ha abbandonato la baracca. Uno dei suoi ultimi affari è stato comprare nel 2009 attraverso il veicolo Fabbrica Immobiliare (partecipata anche dal Monte dei Paschi) un immobile sede della facoltà di Lettere e Ingegneria di Siena per 74 milioni di euro e averlo subito dopo affittato all'Università per 5 milioni l'anno per i successivi 24 anni. L'incasso finale sarà di 120 milioni di euro.Chi però non aveva i soldi per comprare quote, ha avuto accesso al tesoro del Monte grazie alle sponde politiche. Come per esempio Dennis Verdini, plenipotenziario del Pdl in Toscana nonché uno dei coordinatori nazionali del partito, che fino al 2011 poteva contare nel cda su Andrea Pisaneschi, avvocato e professore di Diritto costituzionale, eletto nel 2008 alla presidenza di Antonveneta. Secondo la ricostruzione della procura di Firenze che ha indagato sul Credito cooperativo fiorentino di Verdini e i legami con l'impresa Btp di Riccardo Fusi, sarebbe stato proprio Pisaneschi uno degli sponsor senesi per il prestito da 150 milioni di euro concesso al gruppo Fusi da Mps (60 milioni) in consorzio con Unipol (50 milioni) Cariprato (20 milioni), lo stesso Credito fiorentino (10 milioni) e la Banca Mb (10 milioni). E se il Pd (componente cattolica compresa come dimostra la presenza nel cda di Franco Monaci, ex Margherita ora transfuga nelle liste di Monti all'insaputa del premier) ha espresso i vertici della banca, il Pdl ha fatto man bassa di tutta una serie di posizioni nelle controllate.Oltre a Pisaneschi, a più riprese ha fatto parte del cda Carlo Querci, per il quale è stata fatta una deroga nel 2010 per consentirgli di superare i 10 anni di mandato. Vicino a Gianni Letta, è padre di Nicolò Querci, uno dei più stretti collaboratori di Berlusconi e membro del cda Mediaset. E tra i consiglieri e i sindaci delle controllate non manca mai la quota Pdl, tanto da poter rintracciare anche due coordinatori locali del partito. Al punto da essere attaccati dalle Lega Nord Siena: «Ora criticate, ma avete sempre condiviso tutte le scelte».Document LAREP00020130127e91r0000l
Montepaschi, nuove accuse falso in bilancio e turbativa i "non so" di Mussari ai pm; L'inchiesta; Sequestrato il pc dell'ex presidente, mail cancellateFRANCESCO VIVIANO   595 words27 January 2013La RepubblicaLAREPItalianGruppo Editoriale L´Espresso Spa   SIENA - Chi sta vicino a Mussari confida che l'ex presidente della Montepaschi di Siena ed ex presidente dell Abi "divora" ogni riga dei giornali che parlano dell'inchiesta sull'acquisto di Antonveneta (che complessivamente è costata tra controvalore e debiti 17 miliardi di euro), dei "derivati" e su tante altre operazioni che ora dopo ora, sono sempre di più sotto i riflettori dei magistrati della Procura di Siena e del valutario della Guardia di Finanza. All'accusa sinora mossa all'ex numero uno della banca più antica del mondo - "ostacolo alla vigilanza" - stanno per aggiungersi anche quelle di "falso in bilancioe turbativa di mercato".Chi indaga insomma avanza l'ipotesi che Giuseppe Mussari abbia ripetutamente truccato i conti della banca senese e, con spericolate operazioni di maquillage finanziario accuratamente mascherate, abbia indotto i risparmiatori a credere che la solidità dell'istituto di credito fosse diversa da quella reale. Accuse particolarmente gravi, che potrebbero segnare una decisa accelerazione dell'intera vicenda giudiziaria che sta radiografando in particolare gli ultimi5 anni della sua attivitàe che potrebbero nascondere altri scomodi segreti.E il "segreto" che gli investigatori vorrebbero scoprire dietro l'ufficialità dei conti della banca è puntato soprattutto sull'acquisto dell'Antonveneta cheè costata ben 17 miliardi. Segreti che potrebbero essere "svelati" dal personal computer di Mussari sequestrato dagli inquirenti, dal quale sarebbero state cancellate email che i tecnici informatici incaricati dalla Procura stanno tentando di recuperare e che potrebbero nascondere molte sorprese.Agli atti dell'inchiesta dei pm di Siena Antonino Nastasi, Giuseppe Grosso e Aldo Natalini, sono finiti anche otto bonifici partiti dal Montepaschi ed effettuati nel periodo compreso tra il 30 maggio del 2008 ed il 30 aprile del 2009. Il primo bonifico, di 9 miliardi e 267 milioni, corrisponde all'acquisto vero e proprio ed è diretto ad Amsterdam, alla Abn Amro (gruppo Santander, che ha venduto Antonveneta). Con gli altri sette Mps si accolla i debiti: cinque vanno direttamente al Banco Santander per un totale di circa 5,1 miliardi di euro. Altri due bonifici sono invece diretti alla Abbey National Treasury Service di Londra (collegata al Banco Santander) per un totale di oltre 2,6 miliardi. Perché questi ultimi due seguono un percorso obliquo? Nell'interrogatorio del giugno scorso, gli investigatori fanno questa domanda a Mussari e l'ex presidente della banca senese si esibisce in una serie di risposte del tipo "non so, non ricordo". L'improvvisa perdita di memoria insospettisce ulteriormente la procura, inducendola a sequestrare il suo pc e a cercare nella memoria tracce di quella improvvisamente perduta dal presidente.L'operazione di ricerca riguarda anche l'abitazione di Mussari e quella di Gabriello Mancini, presidente della Fondazione. Ebbene, setacciando il computer di Mussari, gli inquirenti scoprono che sono state cancellate tutte le email inviate e ricevute nel periodo compreso tra giugno e ottobre del 2007, periodo coincidente con la trattativa per l'acquisto della Antonveneta. Gli stessi investigatori si imbattono infine in un forte afflusso di capitali "scudati" da Londra. E a questo punto i sospetti si infittiscono ancora di più.Insomma l'inchiesta si sta allargando. E proprio ieri la procura ha acquisito anche le sette ore di registrazione dell'assemblea Mps di venerdì perché vogliono verificare se dagli interventi dei soci possano venire fuori notizie interessanti per l'indagine. IL QUARTIER GENERALE Rocca Salimbeni, l'edificio trecentesco che ospita la storica sede del Monte Paschi di SienaDocument LAREP00020130127e91r0000g
Mps, Monti e Bersani ai ferri corti "Il Pd c'entra". "Solo ora trova i difetti"; Lo scontro; Franceschini: il premier è lo stesso o è un sosia? Casini: colpa vostraSILVIO BUZZANCA   629 words26 January 2013La RepubblicaLAREPItalianGruppo Editoriale L´Espresso Spa   ROMA - Mario Monti e il Pd si dividono e litigano anche sulla vicenda Monte dei Paschi. Litigano perché il Professore non è convinto delle dichiarazione democratiche di "estraneità" nelle vicende della banca senese. Dice che «il Pd c'entra in questa vicenda perché ha sempre avuto grande influenza sulla banca attraverso la sua fondazione e il rapporto storico con il territorio culturale e finanziario senese». Parole che non fanno piacere a Pier Luigi Bersani che replica secco: «Trova un difetto al Pd tutti i giorni, mentre per un anno non ne ho mai sentiti...». L'attacco di Monti arriva dai microfoni di "Radio Anch'io. Il premier spiega di non essere lì «per attaccare Bersani, ma per attaccare il fenomeno della commistione tra la banca e politica che va ulteriormente sradicato». Ragiona in termini generali e chiarisce al Gr di Preziosi che «questi problemi sono in gran parte derivati da una brutta bestia: cioè la commistione fra banche e politica». Evoca le sue indagini su queste commistioni da commissario Ue», ricorda che «da studioso» ha «sempre fatto raccomandazioni contro la commistione tra le banche e la politica.Ma tutto ormai ruota sulla frase "il Pd c'entra" e lo scontro è innescato. Del Professore si occupano allora i due capigruppo democratici. «Il Pd non c'entra nulla. - spiega Anna Finocchiaro - .E la posizione del Pd in materia di derivati è chiara e trasparente come testimoniato sempre dagli atti e dai comportamenti parlamentari del mio partito. Io credo che sarebbe bene che il professor Monti portasse rispetto al Pd».Dario Franceschini di suo aggiunge una considerazione velenosa: «Ascolto Monti attaccare Parlamento e Pd e mi chiedo se è lo stesso premier che abbiamo sostenuto o un suo sosia a caccia cinicamente di voti».Che il Pd non c'entri nulla lo sostiene anche il responsabile economico Stefano Fassina, convinto che «non era il Pd locale che influenzava la Banca, ma era la Banca che influenzava il Pd locale.Tant'è che i sindaci prima di Ceccuzzi erano espressione diretta del management della Banca».Nella disputa interviene anche il deputato Antonio Misiani, tesoriere del partito, ponendo un quesito: Monti che dichiara sul Monte dei Paschi è la stessa persona che ha inserito nelle sue liste Alfredo Monaci, già nel Cda di Mps dal 2009 al 2012? Un invito a tacere sulle vicende del Monte dei Paschi arriva a Monti da Nichi Vendola. «È sgradevole sentire Monti che attacca il Pd sulla questione Mps. Farebbe bene a tacere perché in questi anni siamo stati noi a denunciare la finanza dei derivati e le magie di Tremonti quando era ministro e Monti in nessuna occasioneè stato un interlocutore attento». Intanto Beppe Grillo grida che «quello che hanno fatto alla banca Monte dei Paschi è peggio della Tangentopoli, di Craxi e di Parmalat insieme». Casini, aggiunge che c'è una responsabilità del Pd.Anche perché lo dice Renzi. E infine Berlusconi, che essendo "affezionato" a Mps si limita a dire: «Non voglio intervenire su questa vicenda. Già il mio movimento attraverso il segretario Alfano ha espresso un parere. Lascio a lui e agli altri le critiche che sono doverose». In serata interviene di nuovo Monti, intervistato da Lerner per "Z": «Mussari è stato interlocutore del governo come presidente dell'Abi, cosa abbia fatto al Monte dei Paschi bisogna chiederlo a chi sta indagando o a chi era ministro dell'Economia all'epoca». Quanto ai 3,9 miliardi di Monti-bond al Mps, «per ora nulla è stato sborsato. Se saranno sborsati i soldi, si tratterà di un prestito ad interesse elevato».Document LAREP00020130126e91q0000l
Montepaschi, pista politica sospetto mazzette per 2 miliardi dall'acquisto di Antonveneta; L'inchiesta; Si indaga sull'afflusso di fondi da LondraCARLO BONINI ANDREA GRECO   1,010 words26 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)SIENA IL SEGRETO del Sistema Mussari, incipit della catastrofe di Mps, è in un conto di una banca londinese su cui nel 2007 vennero parcheggiati 2 miliardi di euro.QUEI 2 miliardi di euro sono l'incongruoe mai giustificato sovrapprezzo per l'acquisto di Antonveneta con cui sfamare gli appetiti della politica, la spregiudicatezza del management del Monte e rendere indissolubile il "groviglio armonioso" della terza banca italiana, la più antica del mondo. Su quel conto sarebbe stata parcheggiata la madre di tutte le tangenti, lasciando poi che il tempoe una sequenza di scudi fiscali ne consentisse il tranquillo rientro in Italia ai suoi diretti beneficiari o intermediari.Politici, appunto. Banchieri. Manager.Se così stanno le cose, se coglie nel segno questa che oggi è l'ipotesi investigativa principale su cui si muovono i pm della Procura di Siena Giuseppe Grosso e Antonino Nastasie il Nucleo di polizia valutaria di Roma (che proprio a Londra hanno avanzato diverse rogatorie), gli ultimi cinque anni di storia di Mps andranno riscritti da cima a fondo e verosimilmente l'elenco delle responsabilità non si fermerà al solo Mussari e ai suoi uomini. In un annunciato "Armageddon" giudiziario che, non a caso, ha consigliato la Procura di attendere l'esito del voto di febbraio prima della sua "discovery".E in cui la "nuova" Mps annuncia che sarà parte lesa, pronta a chiedere azioni di responsabilità per miliardi di euro.Londra e l'acquisto di Antonveneta, dunque. Da qui è necessario partire.Siamo a fine 2007 e il mondo finanziario è prossimo a ballare sul ciglio del baratro. La Mps di Mussari acquista la Antonveneta da Banco Santander per 9 miliardi in contanti. Un prezzo che definire generoso è poco. Fuori da ogni logica e parametro e per giunta inspiegabilmente figlio di un rilancio dello stesso Mussari nel momento in cui gli spagnoli sembrano pronti a chiudere per 7 miliardi. I 9 miliardi vengono versati in due tranche e su conti distinti. 7 miliardi direttamente a Santander. 2 miliardi su un conto di una banca londinese nella disponibilità dello stesso Santander. È la provvista della tangente. O, almeno, è questa l'unica logica spiegazione che può essere data a quelle anomalie nell'acquisto: il sovrapprezzo e il suo versamento su un conto separato.Banca d'Italia potrebbe eccepire su quell'operazione, probabilmente. Ma decide di non entrare nel merito del prezzo di acquisizione chiedendo quale unico requisito al Monte di ricapitalizzarsi.La Banca lo fa, ma a modo suo. Con l'emissione di un prestito convertendo in azioni da un miliardo (i cosiddetti bond "fresh" ), contratto a debito con Mediobanca e Credit Suisse e intestato a sottoscrittori sempre rimasti misteriosi, alcuni dei quali intermediati sull'estero. È una scelta "quieta" quella di Bankitalia che in quel momento servea tutti. Perché Antonveneta è una "operazione di sistema", dove tutti coprono tutto, e a vantaggio di tutti. E in cui si creano e cementano nuove fedeltà. A Siena, ma non solo, come dimostra la giubilazione, nel 2010, di Mussari al soglio dell'Abi. Antonveneta, infatti, è in quel momento un problema del Sistema, e come tale viene sistemato con generale soddisfazione. Della politica, del blocco di interessi che controlla la Banca.Peccato, che una volta inghiottito il boccone Antonveneta, cominci l'agonia del Monte. Al cui capezzale si applica una struttura di gestione parallela, che fa capo all'area finanza di Gianluca Baldassarri (parente di Mario Baldassarri, l'economista di An poi sottosegretario del governo Berlusconi), del suo vice Alberto Cantarini, e almeno una decina di operatori, protagonisti nel decennio passato di una teoria di operazioni rischiose, derivati al quadrato e macchinazioni che, ora, a Palazzo Koch, non esitano a definire «mostruosi». Si tratta di investimenti conclusi in gran segreto, e con poco riguardo rispetto alle scadenze e alle buone prassi, utilizzando a leva una trentina di miliardi di euro su cui la banca guadagna pochissimo (uno zero virgola, se va bene) mentre altri guadagnano molto. Quella di Mps e di Baldassari è una turbofinanza che deve rifare il trucco ai bilanci e spostare in avanti le perdite, se necessario, trasformandole miracolosamente in utili (è il caso delle operazioni Santorini e Alexandria). E che nessuno si accorga di quanto accade in quel momento a Rocca Salimbeni è difficile crederlo. Per dirne una, «l'accordo con Deutche Bank Londra (il contratto Santorini), che comportòa fine 2008 l'acquisto di 2 miliardi di Btp, legati a finanziamenti il cui costo dipendeva da variabili spiccatamente aleatorie», fa aumentare un anno dopo, quando viene in clusa nelle statistiche, del 30% in un sol colpo «la rischiosità del banking book».Mentre l'ispezione interna Mps del maggio 2009, come accerterà Bankitalia un anno dopo, «si concludeva con giudizio positivo, non valutando adeguatamente l'inosservanza del limite di liquidità strutturale, i rischi degli investimenti di desk e gli effetti dello swap a variabile di passivi a tasso fisso in in contesto già in peggioramento». Che in quel momento Mps sia un animale morente pronto a qualunque tipo di operazione pur di sopravvivere deve essere il segreto di Pulcinella nel Sistema.Tanto è vero che anche Bankitalia, come testimonia la relazione ispettiva del maggio 2010, dà segni di preoccupazione. Fino all'atto finale, a Capodanno 2011, quando la suasion di Via Nazionale si impone, con la nomina di un manager esterno - Fabrizio Viola - a capo della banca.Un commissario de facto, che dopo nemmeno un mese allontana in malo modo il direttore finanziario Gianluca Baldassarri, asfalta l'intera area finanzae manda a casa, come ha rivendicato lui stesso ieri in assemblea, «il 50% dell'alto management».Intanto, da quel conto londinese la tangente ha cominciato a rientrare in Italia. Frazionata. In una sequenza che da sporadica si fa ad un certo punto continua nei flussi e per questo incuriosisce la Finanza. L'inizio di un'inchiesta, appuntoe lo svelamento di un Sistema.© RIPRODUZIONE RISERVATADocument LAREP00020130126e91q0000f
Acquisto Antonveneta, s'indaga sui capitali scudati; Il caso Le Fiamme Gialle hanno individuato un miliardo rimpatriato dall'Inghilterra e dalla Spagna: "Potrebbe essere una tangente"FRANCESCO VIVIANO   333 words25 January 2013La RepubblicaLAREPItalianGruppo Editoriale L´Espresso Spa   SIENA - Per oltre sei mesi i segugi della Guardia di Finanza hanno "pedinato" un flusso bancario sospetto di un miliardo e 200 milioni di euro subito dopo l'acquisto da parte del Monte Paschi di Siena della Banca Antonveneta. Un flusso di denaro che secondo i magistrati della Procura di Siena gli investigatori delle fiamme gialle potrebbe essere una maxitangente che sarebbe stata divisa tra personaggi a vario titolo coinvolti nella vendita dell'Antonveneta. E, particolare non da poco, quella maxitangente che sarebbe stata pagata nel 2007 sarebbe rientrata "scudata" in Italia.Ed è stato seguendo questo rientro "scudato" che la Tributaria della Guardia di Finanza avrebbe scoperto conti coperti che erano stati aperti in alcune banche tra la Spagna, l'Inghilterra e anche paradisi fiscali dove sarebbe stata custodita, in attesa di tempi migliori, la maxitangente da un miliardo e 200 milioni di euro. Tangente che secondo le ipotesi investigative sarebbe stata pagata per la generosa offerta che la Montepaschi ha fatto per acquistare la Antonveneta (9 miliardi e 300 milioni di euro) dalla banca spagnola Santander che due mesi prima l'aveva conquistata per soli6 miliardi di euro. Ed è su questa offerta ed acquisto al rialzo che la Procura della Repubblica di Siena e la Guardia di Finanza avevano puntato gli occhi con una inchiesta che non è ancora conclusa e che riserverebbe clamorose svolte. Altri guai per il Montepaschi coinvolto nella vicenda dei derivati (che hanno provocato le dimissioni dall'Abi di Mussari ex presidente della banca e della Fondazione della Monte Paschi) e nel prestito "Fresh" da un miliardo di euro che è stato sottoscritto da investitori "privilegiati" ai quali si sta tentando di dare un nome ed un cognome. «Forse dopo le elezioni» dice una fonte qualificata «scoppierà una vera e propria bomba più deflagrante di quelle già scoppiate».Document LAREP00020130125e91p0000l
Derivati Mps, scontro sui controlli Grilli: la vigilanza spetta a Bankitalia; L'inchiesta; "Fatti noti da un anno". Monti: presto alle Camere. Napolitano: caso graveDAL NOSTRO INVIATO ANDREA GRECO   678 words25 January 2013La RepubblicaLAREPItalianGruppo Editoriale L´Espresso Spa   MILANO - Il caso Monte dei Paschi, a giudicare dalle prese di posizione - o meglio di distanza - si aggrava. Quirinale, governo e Tesoro nel tentativo di rassicurare la pubblica opinione danno segni di nervosismo, e alimentano lo scarica barile tra istituzioni. In Borsa, invece, gli operatori scaricano semplicemente l'azione, che in tre sedute ha perso oltre il 20% (l'8,19% ieri), nel venir meno della fiducia tra mercato e management. «La situazione di Mps è nota da diversi mesi, non è un fulmine a ciel sereno», ha esordito il ministro dell'Economia, Vittorio Grilli, parlandoa Torino dopo la commemorazione decennale di Giovanni Agnelli. «Sento dire che c'è allarme per le altre banche- ha aggiunto- ma nonè che perché continuiamo a parlare di Mps e dei suoi problemi, questo voglia dire che ci siano altri istituti coinvolti». L'ex banchiere, in passato vicino alla nomina a governatore di Banca d'Italia (ma poi Mario Draghi, diretto verso la Bce, condivise con il governo Berlusconi la nomina del candidato interno Ignazio Visco) ha ricordato: «I controlli non li abbiamo fatti noi ma Banca d'Italia che è l'unica autorità che può dare informazionie chiarire». Mercoledì, però, la vigilanza aveva comunicato per nota che gli ex dirigenti Mps guidati da Giuseppe Mussari - costretto alle dimissioni martedì dalla presidenza Abi - avevano occultato i dettagli delle tre operazioni strutturate su investimenti in Btp, notificate solo lo scorso ottobre e che possono costare una perdita fino a 750 milioni nel bilancio 2012. Sempre che non ci sia altro, dato che su almeno 17 dei 25 miliardi di Btp comprati a Siena sono sottostanti a derivati di copertura su tassi o finanziamenti collateralizzati. «Se la questione è grave bisogna occuparsene, ma ho piena fiducia nell'operato di Bankitalia», ha tagliato corto il presidente della Repubblica, Giorgio Napolitano. E Mario Monti da Davos, nell'infuriare delle richieste polemiche del centrodestra che gli chiede di riferire in Parlamento - ieri si è aggiunto il presidente della Camera, Gianfranco Fini - ha detto: «Il governo, nella persona del ministro dell'Economia e delle Finanze, è a disposizione per riferire in Parlamento su Mps. È importante sottrarre il caso alla confusione che si sta creando per evidenti ragioni».E ha aggiunto che sul Monte «non si può parlare di fallimento della supervisione bancaria».Sono diversi gli operatori, che ipotizzano un'azione di controllo quantomeno poco efficace della vigilanza, che a fine 2007 permise a Mps di avviare il suo calvario autorizzando l'acquisizione a 9,5 miliardi in contanti di Antonveneta, e che negli ultimi tre anni ha ispezionato Siena più volte. Ma forse, complici gli occultamenti della gestione di Mussari & Co., Bankitalia non vide tutto quel che c'era da vedere. In serata, è giunta l'immancabile precisazione del Tesoro: «Nessun attacco alla Banca d'Italia i rapporti del ministro con il governatore e l'istituto non sono ottimi, ma eccellenti». Per non prestare il fianco alle strumentalizzazioni politiche sul "salvataggio" senese, il Tesoro ha pure emanato una nota asettica, in cui precisa che finora i nuovi Monti bond per 3,9 miliardi non sono emessi, né lo saranno prima del via libera del cda Mps e di Via Nazionale. Tra l'altro, Siena pagherà all'erario un tasso di interesse del 9% annuo e crescente, fardello pesante per la sua redditività ventura. Dal canto suo, il cda Mps, riunito ieri preparando l'assemblea che oggi voterà la ricapitalizzazione tramite i Monti bond, s'è detto «sereno e consapevole di avere avviato un percorso di discontinuitá che porterà al pieno rilancio». E ha espresso «profondo sconcerto» per «le continue esternazioni di personaggi ed esponenti politici, tese a strumentalizzare», e con «toni inappropriati che danneggiano i suoi stakeholder». "BABBO MONTE" Il Monte dei Paschi ha destinato per anni al territorio centinaia di milioni, ma adesso denuncia oltre 4000 lavoratori in eccedenza e perdite per 6,2 miliardiDocument LAREP00020130125e91p0000f
È il collasso del Sistema Siena tra Pd, Opus Dei e massoneria ma sui derivati a rischio altre banche; La banca; Montepaschi Story tra risse politiche e azzardi finanziariALBERTO STATERA   1,152 words24 January 2013La RepubblicaLAREPItalianGruppo Editoriale L´Espresso Spa   (segue dalla prima pagina)L'ARCIVESCOVO senese Sallustio Antonio Bandini che "la dottrina della libertà economica insegnò per la prosperità", come recita l'iscrizione ai piedi della sua statua dinanzi al Castellare dei Salimbeni, dovrà assistere domani, marmoreo, all'assemblea della disfatta della banca più antica del mondo.PERCHÉ il "groviglio armonioso" prima tra aristocrazia e plebe, poi tra politica e finanza, chiesa e massoneria, banchieri e grassatori, che per cinque secoli e quaranta decenni ha governato l'enclave felix di Siena, s'infrange ora fragorosamente su una turpe storia di derivati, investimenti folli, patti scellerati e conti truccati. Un disastro che già sta costando a tutti noi 3,9 miliardi di euro di aiuti di Stato sotto forma di Monti Bond. E - peggio - che rischia di proiettare il contagio a tutto il sistema bancario italiano, che si teme non abbia fatto sufficiente pulizia nei propri bilanci, né ricapitalizzato a dovere.Il famoso "groviglio armonioso", definizione soave che ci scodellò il potente capo della Massoneria toscana Stefano Bisi, era già da tempo diventato bituminoso per gli scontri tra "rossi" nella città più rossa d'Italia. Rossa da sempre, ma con un potere multicolore fortee compatto intorno alla banca, in un compromesso storico di ferro.Pci, Pds, Ds,i democratici governavano comunque si chiamassero, ma facendo tutti felici nel codice che funzionava garantendo la "centralità millenaria" della banca. A Rocca Salimbeni sono tutti rappresentati: partiti, chiesa, Opus Dei, massoneria, che a Siena è il partito della della borghesia, come diceva Benedetto Croce, e anche del ceto medio impiegatizioe commerciale, secondo Antonio Gramsci. Mancano soltanto i gay, che infatti, più di una volta hanno protestato: perché la Curia ha un posto in Fondazione e noi no? E tutti hanno il loro bel tornaconto. Se, per dire, il plenipotenziario berlusconiano Denis Verdini ha bisogno di qualche milione per far fronte alla bancarotta della sua ex banchetta personale e per le costose abitudini della sua famiglia, il Monte sovviene discreto e generoso. Per non dire dei 200 milioni o giù di lì, raccolti in tutta Italia, ma distribuiti dalla Fondazione a pioggia intorno a Piazza del Campo per garantire il benessere dei 55 mila abitanti.Ma quando la banca entra in sofferenza, il "Sistema Siena" inevitabilmente si sfalda. Nel maggio scorso si dimette dopo pochi mesi dall'elezione il sindaco Franco Ceccuzzi per le risse tra le varie anime del Pd, dalemiani, bindiani, ex margheritini. In quegli stessi giorni, dopo le dimissioni di Giuseppe Mussari, arriva a Siena il nuovo presidente Alessandro Profumo, praticamente insieme a un plotone di finanzieri che, salita la Scala d'Oro realizzata dall'architetto Spadolini (così battezzata per i costi stratosferici), irrompe nel Sancta Santorum dirigenziale del Monte. Trovarono già allora le carte segrete dell'operazione Alexandria, tossiche obbligazioni "salsiccia" - piene di schifezze - per nascondere le cui perdite il Monte si è indebitato per 700 e passa milioni con Nomura? Possibile, visto che la notizia del contratto segreto con Nomura era già comparsa in un blog senese nel marzo precedente.O forse, quella cassaforte non si aprì allora ai finanzieri, che cercavano ancora prove sulle code della stagione dei furbetti del quartierino, quando il Monte acquistò l'Antonveneta dalla Santander: 9 miliardi, quasi 3 in più di quanto pochi mesi prima l'aveva pagata agli olandesi la banca spagnola vicina all'Opus Dei. Corse una stecca da un miliardo e mezzo? O fu solo velleitarismo da piccola capitale bancaria del mondo, ansiosa di scalare la terza posizione tra le banche nazionali, dopo Intesa San Paolo e Unicredit? «Noi siamo lupi, non pecore o orsacchiotti, come diceva Troisi, non ci facciamo mangiare, siamo noi che mangiamo», ringhiò l'allora sindaco Maurizio Cenni.Lupi sospettati che non hanno perso il vizio fin da quando fu acquistata per 2.500 miliardi di lire la Banca del Salento e il dominus dalemiano Vincenzo De Bustis andò a sedersi a Rocca Salimbeni con tutta la sua corte.«La nostra operazione su Antonveneta - ci disse allora Mussari - è stata fatta senza furbi, furbetti e furbacchioni». E allora perché? Forse in onore alla vocazione ecumenica del Sistema Siena che allineava in quell'operazione la banca veneta dei cattolici, i calvinisti olandesi dell'Abn Amro, gli opusdeisti spagnoli del Santander e infine, a prezzi d'affezione, i "rossi" senesi. Ma nonostante i disastri evidenti e il vulnus "reputazionale", Mussari fu eletto presidente della potente Associazione Bancaria, pare con scarse opposizioni, tra le quali - a quel che si disse - quella del presidente del consiglio di sorveglianza di Intesa San Paolo, Giovanni Bazoli.Il Sistema Siena, tra risse politiche e scandali finanziari, sembra ormai al collasso, in una condizione di depressione e incertezza dell'intero paese e alla vigilia di elezioni che non si sa se garantiranno non solo governabilità, ma un'effettiva volontà di arretramento della politica da tutto il sistema creditizio con le sue Fondazioni. Come non pensare che gli analisti del Fondo Monetario Internazionale, giunti in Italia proprio ieri, nel giorno del Monte, non si pongano qualche domanda sulla tenuta dell'intero sistema? Se il Monte fosse la punta di un iceberg? Da nord a sud molte banchette sono in amministrazione straordinaria per la gravità delle perdite patrimoniali o per violazioni normative. Ma anche le grandi non stanno tanto bene. La Banca d'Italia garantisce che la quota di derivati degli istituti italiani non supera l'1,6 per cento del valore complessivo dei tredici principali paesi, ma la Banca dei Regolamenti Internazionali lancia l'allarme perché le grandi banche mondiali sono tornate a speculare sui mercati alla vecchia maniera, non hanno fatto pulizia, né ricapitalizzato a sufficienza confidando sugli aiuti di Stato.Qualcuno ha detto che l'arretratezza del nostro sistema creditizio, fatto di banche piuttosto provinciali, ci ha salvato dai grandi default avvenuti altrove. Ma lo scandalo del Monte dei Paschi, con l'accordo segreto tenuto in cassaforte per anni, ridicolizza la tesi consolatoria. In due anni i crediti in sofferenza delle banche italiane sono raddoppiati: da 75 a 121 miliardi e non bastano più gli artifici contabili per salvarne i bilanci. Alcune hanno aumentato gli accantonamenti, ciò che chiede il Fondo Monetario, altre non lo hanno fatto a sufficienza. Se svalutassero correttamente i crediti dubbi, accuserebbero perdite per 23 miliardi, che potrebbero salire a 32 per la recessione e la crisi del mercato immobiliare. Per questo la Bri raccomanda "una sana azione pubblica" che imponga regole più stringenti sul controllo dei rischi e più partecipazione alle perdite degli azionisti e non dei contribuenti.Lo scandalo di Siena fa nascere naturalmente altri sospetti. Infondati, è da sperare. Altrimenti non c'è che da rivolgersi alla Madonna della Misericordia affrescata da Benvenuto di Giovanni del Guasta a Rocca Salimbeni. a.statera@repubblica. it © RIPRODUZIONE RISERVATADocument LAREP00020130124e91o0000k
Bufera sul Monte dei Paschi Bankitalia: ci hanno ingannati Il titolo crolla a Piazza Affari; L'inchiesta; Pdl all'attacco. Tremonti: Monti sapeva. Renzi: c'è responsabilità politicaANDREA GRECO   745 words24 January 2013La RepubblicaLAREPItalianGruppo Editoriale L´Espresso Spa   MILANO - L'affaire Monte dei Paschi si ingrossa tanto quanto il titolo della banca senese si sgonfia (8,43% ieri tra intensi scambi). In poche ore una vicenda di malagestio bancaria - operazioni strutturate per occultare passate perdite multimilioniarie - si trasforma in un mostro a più teste. Diventa un tema della politica, in trance elettorale. Diventa uno scaricabarile tra istituzioni come la Banca d'Italia e la Consob. Mentre rimane, come spesso da un anno, una gatta da pelare per Siena, manager e azionisti Mps, chiamati domani a votare una ricapitalizzazione virtuale da 4,5 miliardi, per sbloccarne 4 in prestiti che il Tesoro sottoscriverà a febbraio. Nell'angolo Giuseppe Mussari - dimissionario dall'Abi e tra 2002 e 2012 protagonista bancario senese - diventa capro espiatorio di una stagione infelice, e vede avvicinarsi strali legali - l'azione di responsabilità è semiannunciata da banca e fondazione Mps, e «ineludibile» per il capo del Pd senese Niccolò Guicciardini - e giudiziari: la procura senese inquirente potrebbe ravvisare estremi di falso in bilancio e mancata comunicazione di vigilanza. Proprio oggi Mussari rischia il rinvio a giudizio per turbativa d'asta nell'udienza preliminare sulla privatizzazione del locale aeroporto.In Parlamento il centrodestra attacca e chiede al Pd e al presidente del consiglio di riferire su Mps. «Il governo Monti - accusa Giulio Tremonti - pur conoscendo la verità su Mps, l'ha nascosta al Parlamento arrivando fino al punto di porre la questione di fiducia» «Capiamo qualcosa di più sul rapporto tra Pd e Monti», ha detto Maurizio Gasparri, presidente dei senatori Pdl. Il segretario del Pd ha replicato: «Nessuna responsabilità: il Pd fa il Pd e le banche fanno le banche. Il Pd non c'entra un accidente». Ma Beppe Grillo, che sarà all'assemblea Mps domani, controbatte: «Bersani non è responsabile? Ma se il Pd è Mps». E l'outsider Pd Matteo Renzi: «15 Anni di cattiva politica rischiano di affossare Mps. Ci sono responsabilità evidenti in chi ha amministrato la città,e un eccesso di cattiva politica».Le operazioni critiche, come ha precisato (su richiesta Consob) la banca, sono tre. "Santorini" e "Alexandria", due strutturati con Deutsche Bank e con Nomura, dove Mps ha investito in Btp lunghi finanziandosi con pronti contro termine e trasformando cedole a fisse in variabili. «Nessun investitore al mondo, dal 2009, avrebbe immaginato neanche per un quarto d'ora di fare i soldi con un'operazione del genere», chiosa un banchiere svizzero; mistero sui moventi. Infine c'è "Nota Italia", contratto con Jp Morgan nel 2006, venditrice di un credito strutturato, a cui Mps cedeva «un derivato con sottostante il rischio Italia», a copertura; derivato da poco chiuso, mentre il prodottoè «classificato nei conti».«La vera natura di alcune operazioni Mps sulla stampa è emersa solo di recente, a seguito del rinvenimento di documenti tenuti celati alla vigilanza e portati alla luce dalla nuova dirigenza Mps - si legge in un'inusuale nota di Via Nazionale Le operazioni sono ora all'attenzione sia della vigilanza sia dell'autorità giudiziaria, in piena collaborazione, per accertare le passate circostanze». Bankitalia, all'epoca dei fatti guidata da Mario Draghi, sente le orecchie fischiare, sia per il nulla osta all'acquisto (fine 2007) di Antonveneta al prezzo monstre di 9,5 miliardi cash, sia per avere lasciato correre la turbofinanza che ne seguì.Anche Consob sta scendendo in campo: a breve convocherà il collegio sindacale Mps e i revisori, sia attuali (Ernst&Young) che in auge all'epoca (Kpmg). Il presidente di Mps Alessandro Profumo e l'ad Fabrizio Viola sono in contatto stretto con la Commissione da giorni. Viola ha lanciato un "salvagente" ai controllori: «La possibilità delle autorità di conoscere compiutamente operazioni così complesse dipende da contabilizzazione e documentazione corrette. Qui sono mancate entrambe le condizioni». Se Mps deciderà ora di smontare i tre accrocchi finanziari, «nel suo esclusivo interesse e senza pregiudizio per la sua posizione giuridica e reputazionale», potrebbe perdere sui 500 milioni, portando a 2 miliardi circa il rosso 2012. Il cda del 6 febbraio deciderà e farà chiarezza. «C'è un rischio immagine per Mps - ha detto Profumo -. Con il lavoro attuale però torneremo ad avere la reputazione che ci meritiamo.E se ci saranno estremi per tutelare il valore patrimoniale della banca certamente noi ci muoveremo», contro i vecchi gestori.© RIPRODUZIONE RISERVATADocument LAREP00020130124e91o0000g
Scandalo Mps, Mussari si dimette dall'Abi; L'operazione con Nomura per coprire il buco di bilancio non approvata dal Cda. Il presidente: "Sono innocente, ma lascio"ANDREA GRECO  596 words23 January 2013La RepubblicaLAREPItalianGruppo Editoriale L´Espresso Spa  MILANO - Giuseppe Mussari lascia la presidenza dell'Abi, travolto dalle polemiche per la sua vecchia gestione del Montepaschi e la storia dei derivati "tossici" Alexandria, un'operazione di ristrutturazione del debito da centinaia di milioni con la giapponese Nomura.MILANO - La bomba derivati scoppia in faccia a Giuseppe Mussari, leader di Mps nella decade Duemila che ieri s'è dimesso dalla presidenza Abi. La sua lettera, rivolta in serata al vicario nell'associazione Camillo Venesio, è un atto irrevocabile. E sacrosanto, non tanto per la presunzione di colpevolezza - tempo e indagini diranno - quanto per l'opportunità che a rappresentare le banche italiane in un momento simile stia il dominus di tutte le scelte che hanno portato verso zero la banca più antica del mondo. «Assumo la decisione convinto di aver sempre operato nel rispetto dell'ordinamento - ha scritto l'avvocato calabrese - ma nello stesso tempo deciso a non recare alcun nocumento, anche indiretto, all'Abi. In questi tre anni ho cercato di servirla mettendo a disposizione tutte le energie fisiche e intellettuali di cui disponevo. Rappresentare le banche in Italia nell'interesse generale del paese è stato per me un grande onore».Dopo un biennio Mussari era stato confermato in Abi a metà 2012, con l'informale - e isolata perplessità di Giovanni Bazoli, che temeva l'onda lunga di inchieste e polemiche su di lui - rinviato a giudizio per turbativa d'asta sull'aeroporto senese - e sulla banca che ha presieduto dal 2006 al 2012, dopo cinque anni a capo della fondazione Mps. Il legale del Palio, con ottime entrature nel Pd e in tutta la classe dirigente del paese, già da mesi è ricordato per la frase «fare il banchiere nonè il mio lavoro, torneròa fare l'avvocato», con cui uscì di scena quando Mps era già un cavallo scosso. L'ultimo errore, fatale, è legato ai contratti strutturati con cui Mps allontanava al futuro perdite esplose un anno fa, ma in corso da tempo. La stessa banca, che potrebbe rivalersi contro di lui, ha ammesso che 500 milioni in più di prestito pubblico serviranno a coprire alcuni derivati.E quando divampa la crisi dei debiti sovrani Mps ha 25 miliardi di Btp in pancia, tre volte il patrimonio contro una media banche italiane di 1,2. Non è chiaro il perché - anche la procura senese lo indaga -, forse è un altro rimedio per coprire la scarsa redditività degli sportelli. Comunque ne viene un aumento sanguinoso per Mps, l'azzeramento del patrimonio dell'ente socio e la richiesta di 3,9 miliardi di Monti bond per soddisfare i requisiti Eba. Ma l'errorepeccato originale, l'incipit che guasta tutta la storia senese (con finale da trovare) risale al 2007, quando Mussari congegnò l'acquisizione di Antonveneta pagando in contanti 9,5 miliardi, 3 più di quanto l'aveva valutata Santander tre mesi prima.Quanto all'Abi decapitata, tocca ai banchieri "piccoli", per il metodo dell'alternanza. Le deleghe passano a Venesio, che pare favorito alla presidenza ma non è detto sia disponibile (ha un ruolo attivo nel gestire Banca del Piemonte). Altri papabili sono Antonio Patuelli (Acri) e Alessandro Azzi (Bcc). Non c'è un minuto da perdere, vanno difese le banche dagli strali del Fondo monetario, giunto lunedì in ispezione nella Penisola e che ritiene le coperture del cattivo credito in Italia inferiori alla disastrata Spagna. «Metodi di calcolo diversi», replica con sdegno l'Abi.Document LAREP00020130123e91n00007
Il reddito torna ai livelli del 1986 i poveri ormai sono il 14%; I consumi indietro di 15 anniLUISA GRION   588 words23 January 2013La RepubblicaLAREPItalianGruppo Editoriale L´Espresso Spa   MILANO - Giuseppe Mussari lascia la presidenza dell'Abi, travolto dalle polemiche per la sua vecchia gestione del Montepaschi e la storia dei derivati "tossici" Alexandria, un'operazione di ristrutturazione del debito da centinaia di milioni con la giapponese Nomura.MILANO - La bomba derivati scoppia in faccia a Giuseppe Mussari, leader di Mps nella decade Duemila che ieri s'è dimesso dalla presidenza Abi. La sua lettera, rivolta in serata al vicario nell'associazione Camillo Venesio, è un atto irrevocabile. E sacrosanto, non tanto per la presunzione di colpevolezza - tempo e indagini diranno - quanto per l'opportunità che a rappresentare le banche italiane in un momento simile stia il dominus di tutte le scelte che hanno portato verso zero la banca più antica del mondo. «Assumo la decisione convinto di aver sempre operato nel rispetto dell'ordinamento - ha scritto l'avvocato calabrese - ma nello stesso tempo deciso a non recare alcun nocumento, anche indiretto, all'Abi. In questi tre anni ho cercato di servirla mettendo a disposizione tutte le energie fisiche e intellettuali di cui disponevo. Rappresentare le banche in Italia nell'interesse generale del paese è stato per me un grande onore».Dopo un biennio Mussari era stato confermato in Abi a metà 2012, con l'informale - e isolata perplessità di Giovanni Bazoli, che temeva l'onda lunga di inchieste e polemiche su di lui - rinviato a giudizio per turbativa d'asta sull'aeroporto senese - e sulla banca che ha presieduto dal 2006 al 2012, dopo cinque anni a capo della fondazione Mps. Il legale del Palio, con ottime entrature nel Pd e in tutta la classe dirigente del paese, già da mesi è ricordato per la frase «fare il banchiere nonè il mio lavoro, torneròa fare l'avvocato», con cui uscì di scena quando Mps era già un cavallo scosso. L'ultimo errore, fatale, è legato ai contratti strutturati con cui Mps allontanava al futuro perdite esplose un anno fa, ma in corso da tempo. La stessa banca, che potrebbe rivalersi contro di lui, ha ammesso che 500 milioni in più di prestito pubblico serviranno a coprire alcuni derivati.E quando divampa la crisi dei debiti sovrani Mps ha 25 miliardi di Btp in pancia, tre volte il patrimonio contro una media banche italiane di 1,2. Non è chiaro il perché - anche la procura senese lo indaga -, forse è un altro rimedio per coprire la scarsa redditività degli sportelli. Comunque ne viene un aumento sanguinoso per Mps, l'azzeramento del patrimonio dell'ente socio e la richiesta di 3,9 miliardi di Monti bond per soddisfare i requisiti Eba. Ma l'errorepeccato originale, l'incipit che guasta tutta la storia senese (con finale da trovare) risale al 2007, quando Mussari congegnò l'acquisizione di Antonveneta pagando in contanti 9,5 miliardi, 3 più di quanto l'aveva valutata Santander tre mesi prima.Quanto all'Abi decapitata, tocca ai banchieri "piccoli", per il metodo dell'alternanza. Le deleghe passano a Venesio, che pare favorito alla presidenza ma non è detto sia disponibile (ha un ruolo attivo nel gestire Banca del Piemonte). Altri papabili sono Antonio Patuelli (Acri) e Alessandro Azzi (Bcc). Non c'è un minuto da perdere, vanno difese le banche dagli strali del Fondo monetario, giunto lunedì in ispezione nella Penisola e che ritiene le coperture del cattivo credito in Italia inferiori alla disastrata Spagna. «Metodi di calcolo diversi», replica con sdegno l'Abi.Document LAREP00020130123e91n00008
Colaninno studia come eliminare le zavorre di Immsi; SE PARADOSSALMENTE REGALASSE LA SUA QUOTA IN ALITALIA, E ANCORA PIÙ QUELLA IN RODRIQUEZ, IL TITOLO DELLA HOLDING NE TRARREBBE UN BENEFICIO. SECONDO MEDIOBANCA, VALE IL 62% IN MENO RISPETTO AGLI ASSET CHE POSSIEDESara Bennewitz   852 words14 January 2013La RepubblicaLAREPItalianGruppo Editoriale L´Espresso Spa   Milano Èla holding più a sconto di Piazza Affari, e anche quella che sotto la guida di Roberto Colaninno può riscattarsi dal ruolo di Cenerentola. Nonostante le smentite, Immsi in settimana ha preso il volo in vista di una possibile soluzione della vicenda Alitalia, una partecipazione che al gruppo è costata 80 milioni. Il 7% nel vettore italiano, così come il 63% dei cantieri Rodriquez non sono asset attraenti per gli investitori, al contrario sono un deterrente per le quotazioni di Immsi. Se Colaninno regalasse la sua quota in Alitalia, e ancora di più quella dei cantieri navali, il titolo paradossalmente ne trarrebbe un beneficio. Il mercato teme infatti che le due aziende cronicamente in rosso - debbano essere ricapitalizzate, pertanto gli analisti considerano Alitalia e Rod r i q u e z c o m e due fattori di rischio per la società. Per questo motivo Immsi sul mercato vale solo 190 milioni, e q u i n d i d e b i t i compresi (circa 260 milioni a monte della Piaggio), meno del 53,6% del gruppo di Pontedera che in Borsa capitalizza 850 milioni. Alla fine del 2002 Colaninno comprò il controllo della Immsi dalla Telecom di Marco Tronchetti Provera, lanciò un'Opa e cambiò l'oggetto sociale per trasformare il gruppo immobiliare in una holding di partecipazioni. Allora in molti si stupirono che Colaninno per ricreare una sua Olivetti fosse partito proprio da un satellite di Telecom, da cui era uscito due anni prima. A distanza di 10 anni, Immsi ha fallito nel tentativo di creare un polo dei trasporti, perché a parte il successo del risanamento di Piaggio, tutti gli altri investimenti - ad eccezione della quota in Unicredit non solo non hanno fruttato un euro di dividendi, ma hanno anche appesantito di debiti la società. Se Colaninno invece che gestire una holding di partecipazioni si trovasse a capo di un fondo di private equity, a questo punto dovrebbe passare all'incasso e non è escluso che l'imprenditore mantovano sia pronto a farlo. Se è vero che le chance di monetizzare a breve uno di questi asset sono scarse perché il momento di mercato non gioca a vantaggio dei venditori, è anche vero che i tempi del cambiamento sono maturi, e questo vale sia per le attività immobiliari di IsMolas che per Alitalia, che volente o nolente si trova di fronte a un punto di non ritorno che impone una svolta. Se Immsi non riuscisse a liberarsi delle zavorre che bruciano cassa, rischia inoltre di aver bisogno di vendere i gioielli di famiglia perché i dividendi di Piaggio (circa 15 milioni all'anno) non bastano per pagare gli interessi sui debiti e ripianare le perdite. Certo Colaninno potrebbe cedere la quota in Unicredit (11 milioni ai prezzo di mercato) o l'immobile in viale Abruzzi a Roma (valutato 60 milioni), ma potrebbe anche scegliere di vendere una fetta del gruppo di Pontedera, magari per dotare l'azienda delle risorse necessarie a finanziare la crescita in Africa e Sudamerica. Il gruppo delle due ruote soffre per la crisi del Vecchio continente ma gode di un avamposto di pregio in Asia, dove trae la maggior parte dei suoi margini e dei suoi profitti. Per fare un passo in avanti, Piaggio che ha i marchi e i prodotti giusti, avrebbe bisogno di più risorse e di una squadra di manager pronta a far crescere ancora il gruppo. Solo che i debiti dell'azienda (oltre 360 milioni, il doppio rispetto al margine lordo 2012), costituiscono un limite all'ulteriore espansione del gruppo. Dato il successo di Piaggio in India - dove invece tante aziende italiane hanno fallito - un avamposto in Brasile che invece è da sempre uno dei mercati di riferimento sia di Fiat che di Pirelli, sembra sempre più una mossa obbligata. Basterebbe sospendere la cedola del gruppo di Pontedera per tre anni per finanziare l'espansione carioca, ma le priorità di Piaggio sembrano essere altre. Per questo un gruppo che da tutti gli analisti è giudicato vincente tanto quanto lo era Ducati prima di essere ritirata dal mercato, riceve valutazioni neutrali in attesa di un cambio di passo. E così tra Piaggio e Immsi, alcuni analisti come quelli di Mediobanca, consigliano di comprare la seconda, che è un modo economico per scommettere sulle prospettive future del gruppo di Pontendera e altri, come Equita e Deutsche Bank, consigliano invece di puntare sul gruppo delle due ruote, perché temono che gli altri asset della holding presentino un rischio per l'investimento. Nel dubbio gli esperti di Exane suggeriscono di investire sia su Immsi che su Piaggio, mentre Colaninno compra periodicamente azioni della holding, anche se in piccole quantità, a dimostrazione del fatto che è convinto del valore nascosto in un gruppo che, secondo i calcoli di Mediobanca, vale il 62% in meno rispetto agli asset che possiede.Document LAREP00020130114e91e00013
Scade il lock up, Air France accelera su Alitalia; Il casor.ma.   424 words7 January 2013La RepubblicaLAREPItalianGruppo Editoriale L´Espresso Spa   ROMA - Alitalia sempre più vicino all'integrazione con Air France. Sabato prossimo scade il cosiddetto vincolo del lock up tra gli azionisti che, a quel punto, potranno vendere le proprie quote. Fine di un progetto che non è mai riuscito a decollare, messo a punto dall'allora amministratore delegato di Intesa SanPaolo, Corrado Passera, e fortemente voluto da Silvio Berlusconi che sul no ai francesi costruì un pezzo del suo ultimo successo elettorale. Era il 2008. Quattro anni dopo siè più o meno al punto di partenza.L'Alitalia perde qualcosa come 630 mila euro al giorno, in quattro anni ha accumulato 735 milioni di rosso, di capitale in cassa ne è rimasto poco (300 milioni a fine settembre), l'azienda avrebbe bisogno di una ricapitalizzazione. Air France (che detiene già il 25 per cento di Alitalia) ha aspettato, ha proceduto a un profondo piano di ristrutturazione, e ora si prepara a lanciare la sua offerta per rilevare la quota dei soci italiani («patrioti», li definì il Cavaliere) che vanno dalla famiglia Riva (primo azionista italiano con il 16,6 per cento),a Gavio (1,8 per cento) e Fondiaria (4,4 per cento) fino al gruppo dell'ex presidente di Confindustria, Emma Marcegaglia (0,9 per cento).Una cordata tricolore senza alcun imprenditore impegnato direttamente nel trasporto aereo finalizzata soloa bloccare la fusione con il gruppo guidato da Jean-Cyril Spinetta.«Per ora non intendiamo fare nessun commento», ha detto ieri il portavoce di Air France, Brigitte Barrand. Ma sembra che a Parigi abbiano già messo a punto un'offerta che darebbe ai privati italiani il 20 per cento in più di quanto spesero nel 2008. L'operazione dovrebbe concludersi entro l'estate. Dietro le quinte si starebbe anche studiando l'ipotesi di aggregare le quote dei ventuno azionisti italiani consolidando l'italianità e garantendo i piccoli.Operazione che potrebbe essere gestita o da un fondo azionario o da un'azionista italiano del settore trasporti. Difficile che si possa trattare di Ferrovie dello Stato (l'ipotesi di un accordo è stata smentita dall'Alitalia), mentre c'è chi pensa anche ad un coinvolgimento del gruppo Benetton che ha appena incassato, dopo anni di attesa, il contratto di programma per Aeroporti di Roma che gestisce lo scalo di Fiumicino.Controi francesi ha riconfermato anche ieri le sue critiche Berlusconi, mentre il premier uscente Mario Monti si è limitatoa dire che su Alitalia «non ci sono posizioni astratte o dogmatiche». © RIPRODUZIONE RISERVATADocument LAREP00020130107e9170000y
Mps vola in Borsa sul ribasso dello spread; Forti ordini dall'estero e le regole di Basilea 3 spingono il titolo al rialzo del 14%575 words5 January 2013La RepubblicaLAREPItalianGruppo Editoriale L´Espresso Spa   VITTORIA PULEDDA MILANO - Il regalo della Befana, per tutti gli azionisti che da tempo soffrono con titolo Mps. Un regalo inaspettato e particolarmente ricco, che ha fatto fare un balzo del 12,34% alle quotazioni nel mentre in Borsa un'euforia contagiosa portava gli operatori a far passare di mano oltre il 7% del capitale Montepaschi. A fine serata, la banca era più "ricca" di circa 350 milioni in termini di maggior capitalizzazione e forse non c'era modo migliore di festeggiare l'anniversario del 9 gennaio scorso, quando il titolo precipitò del 14%.La Consob ha attivato le procedure di pre-allerta: i fari si sono accessi in particolare dopo un ordine, piuttosto corposo, realizzato in mattinata da un intermediario italiano per conto di un cliente istituzionale estero (che non è detto però sia il destinatario finale). Da quel momento in poi si è diffusa la corsa allo shopping a Piazza Affari, in un crescendo di scambi e di prezzi al rialzo.«Di sicuro ci sono segnali di ripresa del business, rispetto a un anno fa le cose vanno decisamente meglio», sottolinea Franco Ceccuzzi, ex sindaco di Siena e di nuovo candidato alle prossime comunali. Ma per spiegare il balzo di ieri, non mancano certo le ragioni "tecniche": si va dal possibile slittamento in avanti delle regole di Basilea 3 (di cui si discuterà il 10 e il 15 gennaio a livello comunitario, in particolare per i requisiti in termini di liquidità delle banche) al nettissimo miglioramento dello spread tra Btp e Bund, attualmente a 271 punti base, cioè oltre la metà rispetto a tredici mesi fa (e abbastanza per far brindare a più di un tesoriere, figuriamoci chi ha una montagna di titoli di Stato, come il Montepaschi). E poi ci sono le ricoperture, su un titolo che dieci mesi fa valeva 0,42 centesimi e ieri, dopo il grande balzo, era comunque ancora a quota 0,26 centesimi. Tutte spiegazioni logiche, che servono ma non bastano. E infatti gli scambi di ieri vengono definiti "anomali" dal mercato e la Consob ha scritto agli intermediari che sono stati attivi sul titolo, per avere chiarimenti per conto di chi hanno effettuato gli ordini di acquisto. Nei prossimi giorni si avranno le risposte: è possibile però che la ricostruzione sia più lenta per quanto riguarda gli ordini provenienti dall'estero.Né illumina fino in fondo il sempre più probabile slittamento di Basilea 3, anche se certo aiuta. «Ci sono almeno tre ragioni per auspicare un rinvio dell'entrata in vigore di queste norme conferma Giovanni Sabatini, direttore generale dell'Abi - non ultimo per gli effetti recessivi di alcune regole previste da Basilea 3». Però ieri solo Mps è salita del 12% (seguita da Bpm, salita di oltre il 5%). Un balzo che non aveva fatto nemmeno quando l'impianto dei "Monti bond" aveva avuto il placet dal Parlamento.Ora bisognerà aspettare il 25 gennaio, quando l'assemblea di Mps autorizzerà l'aumento di capitale al servizio dei bond (3,9 miliardi ora, più 170 milioni dopo l'approvazione del bilancio 2012 per pagare gli interessi sul vecchio Tremonti bond). Da qual momento in poi tutti i momenti saranno buoni per l'emissione (fino al termine ultimo del primo marzo). Ma anche su questo fronte, ufficialmente ieri non c'erano novità.Document LAREP00020130105e9150001j
Pirelli al rinnovo del patto sul 45% con le incognite Generali e Allianz; Il retroscena Entro il 15 gennaio le eventuali disdette. Lontano un accordo con Malacalza o con i fondi per le holdingGIOVANNI PONS   549 words4 January 2013La RepubblicaLAREPItalianGruppo Editoriale L´Espresso Spa   MILANO - Un altro passaggio delicato per il gruppo Pirelli. Entro il 15 gennaio devono pervenire le eventuali disdette al patto di sindacato che racchiude il 45,5% del capitale della società di pneumatici, di cui il 20,2% è rappresentato dalla quota di Camfin. Sembrano scontate le conferme di Mediobanca, Lucchini, Edizione Holding, Morattie Intesa Sanpaolo. Ma anche Fonsai, ormai sotto il controllo di Unipol, si avvia al rinnovo anche se in primavera Carlo Cimbri aveva annunciato che non era interessato alle partecipazioni nei salotti. Evidentemente la vicinanza con Mediobanca gli ha fatto cambiare idea.Più incerte sono invece le adesionia un nuovo patto triennale di Generalie Allianz. Il nuovo ceo del Leone Mario Greco ha già dichiarato di voler concentrare le attenzioni della compagnia sul business assicurativo; dunque non si capisce l'utilità di mantenere una quota importante nel patto Pirelli. Da Trieste fanno sapere comunque di non avere ancora deciso al riguardo e che in ogni caso la decisione sarà presa nell'interesse del socio Generali anche in relazione all'evoluzione della catena di controllo. Lo stesso vale per Allianz, in Italia ora guidata da Carlo Salvatori, ma con centro decisionale in Germania. Il vantaggio a restare nel patto per le due compagnie assicurative è difficile da afferrare: se la catena verrà semplificata, infatti, il titolo Pirelli se ne avvantaggerà e avere le mani libere sulla dismissione delle quote potrà portare notevoli vantaggi. Legarsi mani e piedi per altri tre anni, invece, non pare conveniente se non in un'ottica di sistema e di non disturbo del manovratore. Che nel caso specifico si tratta di Marco Tronchetti Provera, alle prese con difficili negoziati per mantenere in piedi la complessa struttura di controllo.Prima di Natale si sono infatti interrotte definitivamente le trattative con la famiglia Malacalza dopo un brevissimo riavvicinamento grazie alla diplomazia di Unicredit. Il freddo permane anche con i fondi Investindustrial e Clessidra chea fine novembre stavano per siglare un accordo per entrare nella scatola Mtp con l'impegno di arrivare a una importante semplificazione della struttura di controllo. Ma non se ne fece niente e da allora i negoziati non sono più avanzati. Forse riprenderanno settimana prossima, ma intanto si inseguono le voci che vedono Tronchetti impegnato su molti tavoli, l'ultimo dei quali riguarderebbe investitori industriali russi e orientali. L'impressione è che Tronchetti voglia rinnovare il patto e poi presentarsi con nuovi investitori industriali mantenendo comunque salda la struttura di scatole cinesi al di sopra della Pirelli a garanzia di una serie di benefici che un normale manager non potrebbe mai ottenere. Oppure potrebbe stupire tutti e cercare di vendere la maggioranza della Camfin a un grande gruppo estero a meno che non intervengano soci italiani importanti che non vogliono veder il controllo di Pirelli volare in mani straniere. D'altronde una strategia di questo tipo è già stata portata avanti da Tronchetti con successo ai tempi della vendita del controllo di Telecom e il risultato è stato l'intervento nel capitale di Mediobanca, Generali, Intesa e Telefonica. Ma era il 2007, prima della crisi finanziaria.Document LAREP00020130104e9140001m
Quelle operazioni sospette targate Mediobanca e Kpmg E il pm convoca Perissinotto; Nei mesi scorsi sentiti anche l'ex dg Peluso, il consulente Gismondi ed Erbetta L'inchiestaSANDRO DE RICCARDIS GIOVANNI PONS   700 words21 December 2012La RepubblicaLAREPItalianGruppo Editoriale L´Espresso Spa   MILANO - L'inchiesta sulla scalata al gruppo Fonsai e sul fallimento delle società di Salvatore Ligresti prosegue a spron battuto.Ieri è stato sentito per quasi due ore in procura, dal pm Luigi Orsi, Giovanni Perissinotto, ad fino alla scorsa estate di Generali. Le indagini del pm e del Nucleo di polizia tributaria della Guardia di Finanza hanno portato finora all'iscrizione nel registro degli indagati dello stesso immobiliarista siciliano, dei suoi figli e dell'ad di Mediobanca Alberto Nagel, tutti indagati per ostacolo agli organi di vigilanza per il presunto patto occulto tra Mediobanca e la famiglia Ligresti. L'inchiesta di Orsi sta approfondendo, oltre alle operazioni immobiliari che hanno portato al fallimento di Imco e Sinergia, gravate da circa 400 milioni di debiti, anche alcune acquisizioni di compagnie assicurative italiane ed estere effettuate dal gruppo Fonsai e che sarebbero state sollecitate da Mediobanca e da altri consulenti vicini alla società. Tra queste vi è sicuramente l'acquisizione, avvenuta a inizio 2008 su consiglio di Kpmg, dell'83% di Ddor Novi Sad, compagnia serba pagata in totale più di 270 milioni di euro a fronte di 300 milioni di premi oggi in gran parte evaporati. Non a caso, dal punto di vista finanziario, gli investigatori sospettano che questo tipo di operazioni siano state ancora più dannose di quelle immobiliari per i bilanci della Fonsai. Un altro esempio è quello della Liguria assicurazioni, compagnia da 150 milioni di premi passata ai Ligresti nel primo semestre 2006 per 148 milioni, più 50 di garanzia su un eventuale sottoriservazione. Dopo aver versato altri 200 milioni in conto aumento di capitale, che hanno portato il costo totale a 350 milioni, oggi la Liguria è valutata nel bilancio Fonsai solo 167 milioni. Mediobanca a quell'epoca assistette la famiglia De' Longhi, venditrice della Liguria attraverso una società off shore, la Gaula Consultadoria e Investimentos.Un terzo caso riguarda l'operazione Popolare Vita, accordo di bancassurance siglato nel 2007 da Fonsai insieme al Banco Popolare per vendere le polizze vita in 2mila sportelli. L'esborso iniziale per Fonsai fu di 530 milioni, a cui seguì una ricapitalizzazione per altri 94 milioni più il conferimento di una partecipata del valore di 200 milioni. In totale più di 800 milioni di costo per una partnership che nel 2017 avrebbe dovuto portare 6 miliardi di premi (oggi è in perdita) con la consulenza specifica di Mediobanca e Kpmg.Per analizzare questi aspetti negli ultimi mesi, oltre a Salvatore Ligresti, accompagnato in procura dal suo legale Gianluigi Tizzoni, sono sfilati davanti a Orsi altri importanti manager come l'ex direttore generale di Fonsai, Piergiorgio Peluso, figlio del ministro dell'Interno Anna Maria Cancellieri, liquidato con 3,6 milioni di euro per un anno di lavoro in azienda, o come il consulente Fulvio Gismondi e l'ex ad di Fonsai, Emanuele Erbetta. Da ultimo è toccato a Perissinotto, uscito da Trieste con un anno d'anticipo accusando esplicitamente Mediobanca, principale azionista di Generali, della sua estromissione. Perissinotto nel suo j'accuse sosteneva che il vero motivo del suo licenziamento era l'inesistente sostegno alla veneta Palladio, rivale di Unipol per l'acquisto di Fonsai. E tra le varie accuse, Perissinotto aveva parlato di «seri dubbi sulla visione strategica di questa operazione (fusione Unipol-Fonsai, ndr) non solo per la inquietante prova che non si può certo ignorare riguardante la salute finanziaria di quello che dovrebbe essere il salvatore».Chi non ha mai sollevato alcun rilievo sull'operazione, invece, sono le authority Consob e Isvap.Ma ora la procura vuole verificare se i giudizi della prima non siano stati condizionati dai rapporti tra Fonsai e Marco Cardia, figlio dell'ex presidente della Consob Lamberto Cardia, che ha staccato parcelle per consulenze legali pari a 1,2 milioni di euro, mentre il presidente dell'Isvap Giancarlo Giannini risulta indagato per concorso in falso in bilancio nel filone torinese dell'inchiesta per presunti omissioni e ritardi nei controlli. L'impressione è che l'inchiesta sia solo all'inizio.© RIPRODUZIONE RISERVATADocument LAREP00020121221e8cl00023
Fonsai, Ligresti collabora con i giudici; L'inchiestaOTTAVIA GIUSTETTI EMILIO RANDACIO   443 words20 December 2012La RepubblicaLAREPItalianGruppo Editoriale L´Espresso Spa   MILANO - Dal primo incontro, casuale, su un volo Milano-Roma, con Enrico Cuccia, ai rapporti iniziati negli anni '70 tra le sue società e Mediobanca. È un percorso a ritroso quello che Salvatore Ligresti sta compiendo con il pm milanese Luigi Orsi. Il magistrato è il titolare dell'inchiesta sulla scalata al gruppo Fonsai, che vede il costruttore siciliano, i suoi figli e l'ad di Mediobanca Alberto Nagel, indagati per ostacolo agli organi di vigilanza per il presunto patto occulto tra Mediobanca e la sua famiglia. Ieri, Ligresti è stato ascoltato per circa due ore in procura spiegando i motivi di diverse scalate, raccontando via, via quelli che sono stati i suoi interlocutori e i rapporti con piazzetta Cuccia. Orsi, da quel che si apprende, vuole capire quale tipo di imposizioni può aver formalizzato il management della banca d'affari durante gli ultimi anni. Il perché di operazioni che avrebbero portato, soprattutto negli ultimi anni, al sostanziale default delle principali controllate del gruppo Fonsai. E l'ingegnere di Paternò, non si sarebbe sottraendo a una collaborazione fattiva per spiegare una importante fetta di 40 anni di finanza italiana. «Siamo al quarto interrogatorio, non ci stiamo sottraendo alle richieste del pm», è l'unico commento che si lascia scappare l'avvocato di Ligresti, Fabio Tizzoni. Intanto, anche l'indagine della procura di Torino ha compiuto nuovi passi ufficiali con perquisizioni in tutta Italia a caccia delle prove sui presunti trucchi contabili nei server di Fonsai. Ieri mattina nelle sedi della compagnia di assicurazioni a Torino, Milano, Napoli e Bari gli uomini del Nucleo tributaria di Torino hanno sequestrato computer e hard disk per trovare i segni delle forzature informatiche che hanno permesso di abbattere, tra il 2008e il 2011, la voce «riserva sinistri» sottostimata secondo l'Isvap di 300 milioni di euro e, secondo i nuovi amministratori, di ben 800 milioni di euro. Il trucco che veniva utilizzato su suggerimento dei sette indagati per falso in bilancio- tra cui anche i tre figli di Salvatore Ligresti, Emanuele Erbetta e Fausto Marchionni - è stato riferito da alcuni testimoni nel corso degli interrogatori delle scorse settimane. E i procuratori Vittorio Nessi e Marco Gianoglio hanno disposto le perquisizioni in cerca di riscontri. Una parte delle pratiche pendenti, quelle che avrebbero richiesto accantonamenti e avrebbero comportato una riduzione degli utili per gli azionisiti, venivano forzatamente chiuse attraverso il sistema informatico centrale. E a bilancio veniva indicato una previsione di risarcimento per l'anno successivo di molto inferiore a quello reale. In realtà, il sistema informatico periferico, nascosto alle comunicazioni sociali, rilevava l'effettiva situazione.Document LAREP00020121220e8ck0001h
Bruxelles approva i Monti bond per Mps; La Ue chiede che il prestito sia vincolato a un piano di risanamento per giugnoVITTORIA PULEDDA   533 words18 December 2012La RepubblicaLAREPItalianGruppo Editoriale L´Espresso Spa   MILANO - In zona Cesarini, il Montepaschi può chiudere l'anno tirando un sospiro di sollievo, almeno dal punto di vista dei Monti bond, con il sì Ue al salvataggio. Un via libera che ha fatto salire il titolo del 6%. Il rush in commissione al Senato infatti aveva già messo in sicurezza il provvedimento, che oggi verrà votato in Aula con la legge di Stabilità. E soprattutto ieri è arrivato un altro tassello, altrettanto importante per comporre il mosaico: il disco verde della Commissione europea. Un ok "temporaneo", in attesa che Siena sottoponga a Bruxelles un piano di ristrutturazione entro i prossimi sei mesi: si partirà dal piano industriale già approvato nelle settimane scorse, anche se non è escluso che la Commissione possa chiedere qualche correzione all'impianto iniziale.Dunque, via ai Monti bond. Le obbligazioni dovranno essere emesse dalla banca - e sottoscritte dal Tesoro - al massimo entro il primo marzo: prima ancora però Mps dovrà convocare un'assemblea, per deliberare un aumento di capitale di pari importo, a copertura (teorica) dell'importo di Monti bond che si appresta ad emettere. Nella fattispecie, 3,9 miliardi di euro, che serviranno ad ottemperare ai dettami dell'Eba sul rafforzamento del capitale (in questo modo il Montepaschi arriva ad un Core tier 1 del 9%).L'importo è comprensivo dei vecchi Tremonti Bond, per 1,9 miliardi, che verranno contemporaneamente restituiti al Tesoro, ma non della spesa per interessi, pari all'8,5%, che corrisponde dunque a 170 milioni. Formalmente si porrà il problema della copertura di quell'importo verso aprile, dopo la chiusura del bilancio 2012: ma è un dubbio inesistente, Mps non sarà certo in grado di pagare le cedole al Tesoro. E in quella fase emetterà ulteriori 170 milioni di Monti bond, con cui pagherà gli interessi sul prestito precedente. Un'opportunità che Bruxelles ha concesso solo relativamente all'esercizio 2012 e 2013 (dunque, per gli interessi che andranno pagati nel 2013 e nel 2014) ma Mps spera già a partire dal prossimo bilancio di poter pagare almeno una parte della cedola in contanti (il tasso non è ufficialmente ancora noto ma dovrebbe essere del 9%).Di sicuro, dopo il biennio non avrà più sconti da Bruxelles e se non sarà in grado di pagare almeno gli interessi dovrà far spazio nel capitale della banca all'azionista pubblico. Ma non, come aveva tentato di fare in un primo momento, emettendo azioni al valore del patrimonio netto (ben più alto della capitalizzazione di Borsa). Un'ipotesi per ora che non è stata nemmeno presa in considerazione, nella speranza che per quella data la banca sia ritornata ad esprimere una redditività sufficiente almeno a pagare gli interessi al Tesoro.Nel frattempo su Siena si è abbattuta un'altra tegola: la Guardia di finanza ha effettuato perquisizioni nell'ambito di un'inchiesta della procura su presunte frodi fiscali da parte della Mens Sana Basket, di cui il Monte è primo sponsor. Al centro dell'operazione ci sarebbero i pagamenti in nero di emolumenti su conti esteri ad atleti della società sportiva.Document LAREP00020121218e8ci0002k
Messineo indagato per fuga di notizie; Il caso del procuratore di Palermo domani al Csm. Il manager Maiolini: "Parlai anche con altri"SALVO PALAZZOLO   630 words16 December 2012La RepubblicaLAREPItalianGruppo Editoriale L´Espresso Spa   PALERMO - Non è più solo un'indagine conoscitiva, ma un'inchiesta vera e propria quella che è stata avviata in questi ultimi giorni dalla Procura di Caltanissetta. Ha un'ipotesi di reato pesante: rivelazione di notizie riservate. E un primo indagato eccellente: il procuratore della Repubblica di Palermo, Francesco Messineo. Il magistrato che è stato al centro del conflitto di attribuzioni sollevato dal Quirinale per le intercettazioni dell'inchiesta "trattativa stato mafia" è ora sospettato di aver passato informazioni su un'inchiesta a uno degli uomini più influenti della Sicilia, Francesco Maiolini, ex direttore generale di Banca Nuova e oggi presidente dell'Irfis, l'ente siciliano del mediocredito. L'inchiesta riguardava proprio Maiolini, e ipotizzava che una ventina di dirigenti di Banca Nuova fossero responsabili di usura bancaria. È il 12 giugno quando il manager telefona al procuratore e la conversazione viene intercettata nell'ambito di un'altra indagine della Procura di Palermo riguardante Maiolini.Seguono due incontri tra gli interlocutori. E qualche giorno dopo, Maiolini parla con uno degli avvocati della banca, dimostrando di conoscere particolari riservati sull'inchiesta. Da chi li ha appresi? Il procuratore di Palermo e il suo avvocato, Francesco Crescimanno, sono rimasti sei ore, venerdì pomeriggio, davanti ai pm di Caltanissetta. Dopo l'interrogatorio, Messineo siè chiuso in un profondo silenzio. Parlerà forse domani, davanti ai sostituti del suo ufficio, in un assemblea che si prevede movimentata. L'argomento sarà affrontato anche al Csm: potrebbe essere aperta una pratica per incompatibilità ambientale, che tra i verdetti più drastici annovera anche il trasferimento d'ufficio.Francesco Maiolini accetta invece di rispondere alle domande di Repubblica, ed è la prima volta che interviene da quando questo caso è scoppiato. Dice di vivere «una serenità assoluta», perché, spiega, «non c'è proprio la possibilità di una violazione di segreti in un'indagine come quella di usura bancaria: le carte sono tutte lì, in banca. Dunque, il banchiere non ha alcuna esigenza di conoscere altre notizie». E aggiunge: «Un direttore generale che vede arrivare nel proprio istituto 23 avvisi di garanzia per un presunto superamento del tasso soglia usura di poco più di 3.000 euro ha il dovere istituzionale di telefonare al procuratore della Repubblica per offrire tutti i chiarimenti».Ma il 12 giugno, Maiolini non era più dirigente generale di Banca Nuova: perché allora il suo interesse? «Guardi, di quella vicenda dell'usura bancaria non ne ho parlato solo con Messineo. Erano i giorni in cui facevo le visite di saluto, dopo aver lasciato il mio incarico in banca: ne ho parlato con tutti i rappresentanti delle istituzioni che ho incontrato. E continuo a parlarne anche adesso, perché è un tema di interesse per tutto il sistema bancario, che si è limitato ad applicare un regolamento della Banca d'Italia. È un tema di attualità, chiuso da tante procure con un'archiviazione».Abbiamo anche chiesto a Maiolini dei suoi rapporti con gli uomini delle istituzioni siciliane: figli e mogli di alcuni magistrati sono stati infattiassunti a Banca Nuova. «Sono orgoglioso di avere assunto i familiari di alcuni valorosi magistrati antimafia. La mia è stata una scelta di campo. Abbiamo voluto in banca pure la moglie di uno dei carabinieri morti a Nassirya. Ne vado fiero. A Banca Nuova non ci sono parenti di mafiosi.Vent'anni fa, in tante altre banche siciliane non accadeva così. E l'anno scorso, la Banca d'Italia ha fatto un'ispezione di 4 mesi sul fronte antiriciclaggio. Non ci è stata fatta neanche una sanzione». Si presenterà anche Maiolini, con il suo avvocato Lillo Fiorello, alla Procura di Caltanissetta? «Questa indagine non ci riguarda», sostiene. © RIPRODUZIONE RISERVATADocument LAREP00020121216e8cg0001a
Lactalis-Parmalat, si indaga per appropriazione indebita; ECONOMIA; Avvisi di garanzia a Franco Tatò e all'ad francese. Perquisizioni anche in MediobancaLUCA PAGNI   534 words12 December 2012La RepubblicaLAREPItalianGruppo Editoriale L´Espresso Spa   MILANO - L'acquisizione da parte di Parmalat di Lactalis Usa si arricchisce di un nuovo capitolo.Dopo la causa civile, entra nel vivo anche l'inchiesta penale in cui si ipotizza il reato di appropriazione indebita e che colpisce il presidente Franco Tatò, l'ad Yvon Guerin e altri tre componenti del cda.Nel provvedimento con cui la procura di Parma ha disposto una serie di perquisizioni e acquisizioni di documenti che hanno coinvolto Parmalat, la sede italiana di Lactalis ma anche Mediobanca, la società di consulenza PricewaterhouseCoopers e lo studio legale D'Urso Gatti Bianchi, si ipotizza anche l'aggravante dell'abuso di autorità o relazione d'ufficio. In serata la società ha ammesso che «sono state notificate informazioni di garanzia per il reato di appropriazione indebita aggravata nei confronti del Presidente, dell'Amministratore Delegato, del Direttore Generale Operativo nonché dei Consiglieri Francesco Gatti, Marco Reboa e Antonio Sala. Parmalat ha fornito e continua a fornire all'Autorità inquirente la massima collaborazione, nel convincimento della correttezza del proprio operato».A muoversi sono stati gli uomini della Guardia di finanza di Parma e il Nucleo di polizia tributaria di Bologna su disposizione del pubblico ministero Lucia Russo, la quale già da questa estate ha aperto un fascicolo sull'operazione che ha portato il gruppo di Collecchio ad acquistare Lactalis Usa.Nulla di male, se non fosse che si tratta di un'operazione con parti correlate: entrambe le società dal luglio 2011 sono controllate dalla lussemburghese Bsa della famiglia normanna Besnier. E che per realizzarla sono stati utilizzati 904 milioni del miliardo e mezzo messo da parte dall'ex ad Enrico Bondi grazie alle cause contro banche e società di revisione coinvolte nel crac della famiglia Tanzi. Una scelta, quella di utilizzare il tesoretto di Parmalat, molto criticata tanto da muovere l'interesse della Consob. Come anticipato da Repubblica nell'agosto scorso, l'autorità ha individuato una serie di punti non del tutto trasparenti, tanto da aver inviato il suo dossier alla procura di Parma.Quali sono le contestazioni della Consob? Il primo aspetto riguarda Mediobanca: Piazzetta Cuccia faceva parte del pool di banche che il 25 aprile 2011 avevano erogato a Bsa Finances un prestito sindacato di 6,7 miliardi per finanziare l'Opa sulla Parmalat.L'impegno di Mediobanca era di 410 milionie con l'acquisto di Lactalis Usa viene cancellato il pegno sulle sue azioni. La Consob ha fatto notare come nella fairness opinion redatta da Mediobanca per il comitato indipendenti «non si ravvisano elementi valutativi autonomi adeguati a sostenere l'interesse della società al compimento dell'operazione, ma si fa riferimento in maniera preponderante alle valutazioni dello stesso cda di Parmalat e al business plan redatto dal management di Bsa».In poche parole, il parere di Mediobanca è in qualche modo interessato. Ma la Consob ha puntato il dito anche contro il ruolo del collegio sindacale e la scarsa trasparenza del prospetto informativo.Alla base dell'inchiesta c'è anche un esposto presentato dal fondo Amber, socio di minoranza di Parmalat, protagonista del ricorso in sede civile.Document LAREP00020121212e8cc0002k
Ma i gestori invitano alla prudenza "Sempre pronti a invertire la rotta"Luigi Dell'Olio   922 words10 December 2012La RepubblicaLAREPItalianGruppo Editoriale L´Espresso Spa   Roma «Inodi strutturali che hanno caratterizzato questo 2012 non sono stati del tutto risolti, quindi per il prossimo anno prevarrà un atteggiamento opportunistico, con la ricerca delle occasioni del momento e la disponibilità a invertire immediatamente rotta in caso di necessità»: Saverio Perissinotto, condirettore generale vicario di Intesa Sanpaolo Private Banking esprime una posizione che è dominante nel mercato: «In questo contesto l'atteggiamento delle banche centrali resterà molto accomodante». In questo contesto, Intesa Sanpaolo Private Banking rinnova la fiducia verso i titoli di Stato italiani, insieme con un'attenzione alle obbligazioni corporate, comprese quelle high yeld , che incorporano un maggior rischio, ma in cambio offrono rendimenti più elevati rispetto alle emissioni investment grade , mentre per quanto concerne l' equity la preferenza va ai listini del Vecchio Continente. Ipotizzando un investitore disposto a investire un massimo del 25% in azioni, Perissinotto spiega che «in questo momento siamo vicini al top sull' equity », mentre i titoli di Stato italiani coprono il 25%, circa un 10% è riservato a titoli governativi americani a lunga scadenza e il restante 40% è diviso tra obbligazioni corporate high yeld ed emissioni del debito sovrano dei mercati emergenti, alcune in valuta locale, altre in dollari. Lungo lo stesso tracciato si sviluppa l'analisi di Mattia Barosi, responsabile investimenti e prodotti di Santander Private Banking Italia. «Considerato che alcune criticità di quest'anno, si riproporranno nel 2013, stimiamo una crescita mondiale intorno al 3,5%, ma con grandi differenze a livello geografico», spiega l'esperto. «Per cui le politiche monetarie resteranno espansive, grazie anche a un'inflazione sotto controllo». Con le obbligazioni governative risk free che rendono solo qualche decimale (per cui il rendimento reale è negativo), l'orizzonte del gestore si ampia anche ad altri investimenti. «Ipotizzando le esigenze di un cliente con un profilo di rischio medio, si può pensare di destinare la parte preponderante del portafoglio alle obbligazioni societarie investment grade , in modo da stabilizzare il rendimento - sottolinea Barosi - incrementando al contempo fino a un massimo del 30% la componente azionaria attraverso un'ampia diversificazione che privilegi l'Europa e i mercati emergenti. Infine una componente marginale, non più del 5%, può essere riservate alle commodity, che comunque conserveranno un'elevata volatilità». Il fiscal cliff , ovvero il rischio che gli Stati Uniti si trovino a fare i conti con un precipizio fiscale dal 1º gennaio prossimo, quando scadranno le agevolazioni fiscali e gli impegni di spesa pubblica risalenti all'amministrazione Bush, oggi fa meno paura rispetto a qualche settimana fa. «La sensazione diffusa è che un accordo si troverà, per cui questo spauracchio dovrebbe pesare solo nel breve termine», stima Manuela D'Onofrio, responsabile investimenti di UniCredit Private Banking. «Questo consentirà agli Stati Uniti di proseguire lungo il sentiero della ripresa, anche se moderata». Complice la previsione di tassi di interesse vicini allo zero, per D'Onofrio è meglio sovrappesare l'azionario- con preferenza per l'Europa rispetto agli Stati Uniti - rispetto all'obbligazionario («che ha già dato tanto»). D'Onofrio resta prudente sugli emergenti: «Va monitorata con attenzione la situazione dei singoli Paesi, non trascurando alcune criticità esistenti, come il peso preponderante dei titoli finanziari nel listino cinese e la sopravvalutazione di alcune valute sudamericane rispetto al dollaro statunitense». Grande attenzione all'evoluzione in corso negli Stati Uniti viene prestata da Robert Rausch, responsabile della direzione investment solutions di Banca Esperia. «Anche se la Federazione si trascina dietro un tasso di disoccupazione più alto della media storica, segnali incoraggianti arrivano dal mercato immobiliare, che era stato il detonatore della crisi». Il fenomeno più importante per Raush riguarda, però, il campo energetico con la rivoluzione dello shale gas «che renderà gli Stati Uniti indipendenti dalle importazioni entro il 2035. Una situazione che già oggi sta portando a una riduzione dei costi di approvvigionamento, a vantaggio del processo di reindustrializzazione». L'esperto vede segnali di stabilizzazione della crescita anche in Cina («il pil crescerà del 7-8% nel 2013, con un maggiore accento sui consumi rispetto all'export»), per cui le strategie di investimento «privilegiano oggi proprio il gigante asiatico e gli Usa». Quanto all'obbligazionario, vengono escluse le emissioni governative di Germania e Francia, che hanno rendimenti particolarmente contenuti. Ipotizzando un investitore disposto ad accettare una volatilità del 7%, Rausch vede un portafoglio composto per il 30% da azioni, un altro 30% dal monetario e il 40% restante investito sull'obbligazionario. Crede a un accordo tra Governo e Congresso degli Stati Uniti per evitare il fiscal cliff anche Franco Dentella, vide direttore generale di Banca Aletti, che per il prossimo anno si attende sì una crescita mondiale, ma non su livelli entusiasmanti. «La congiuntura internazionale si gioverà comunque dell'accelerazione dell'economia cinese, che riprenderà a spingere con intensità mediamente elevata», aggiunge. Alla luce di questa visione, l'allocazione di portafoglio consigliata sul profilo di rischio medio-alto vede la componente obbligazionaria occupare i due-terzi del portafoglio, «con un'allocazione prevalente in titoli governativi euro core, con scadenza entro l'anno e in titoli di Stato italiani con duration medio-lunga». La quota di emissioni corporate investment grade (25%) privilegia, invece, quelle denominate in dollari rispetto all'euro. Quanto all'equity, è equamente ripartito tra Paesi sviluppati ed emergenti (le aree geografiche privilegiate sono il Nord America e l'Estremo Oriente), mentre l'obbiettivo di contenimento della volatilità di portafoglio viene perseguito allocando una quota marginale in oro. Secondo i private banker non tutti i nodi strutturali sono stati risoltiDocument LAREP00020121210e8ca0003n
Promotori al test del digitale "Il cliente è sempre con noi"; FINANZA E HI-TECH [ L'INTERVISTA ]Mariano Mangia   726 words10 December 2012La RepubblicaLAREPItalianGruppo Editoriale L´Espresso Spa   «Nel momento in cui il gruppo Montepaschi ha deciso di riposizionare in maniera ancora più strategica la promozione finanziaria, ha stabilito anche di accelerare gli investimenti per una sua evoluzione tecnologica e far diventare così la promozione finanziaria non soltanto una strategia commerciale del gruppo, ma una rete innovativa e altamente competitiva», così Massimo Giacomelli, responsabile del servizio di promozione finanziaria di Banca Mps, presenta la nuova strategia di comunicazione e valorizzazione messa a punto per la rete di promotori e incentrata su social marketing e personal branding. La novità più rilevante è infatti rappresentata dalla creazione di siti Internet per i promotori, i Personal Web Site. «Siamo gli unici in Italia ad avere un sito personalizzato per singolo promotore finanziario, certificato dalla banca stessa. Per realizzare questo progetto abbiamo preso spunto dai modelli adottati da banche inglesi o americane e abbiamo ottenuto la sponsorizzazione delle principali case di investimento nostre partner commerciali. Per noi è un avvicinarci a quello che in futuro sarà dettato dal mercato, una risposta all'esigenza del cliente di avere sempre più vicine persone altamente esperte in grado di comprendere le sue necessità personali». Come è nata questa idea? «Abbiamo voluto comprendere quali sono le nuove esigenze di un promotore finanziario. Ad oggi è ancora una figura che ricopre un ruolo piuttosto 'antico', nel senso che non si è mai evoluto nel corso di questi anni, quando invece il mondo, i tempi e i modi di comunicare sono radicalmente cambiati. Il nostro web claim è 'Se non ci sei, non esisti'. Oggi se cerchiamo informazioni su un medico, su un avvocato o se vogliamo utilizzare un particolare servizio, la prima cosa che si fa è cercare su internet. Abbiamo voluto la stessa cosa per il promotore. Il sito personale offre al promotore il vantaggio di avere un accesso sul mondo, una visibilità. La tempestività è fondamentale e in quest'ottica internet permette di raggiungere target ampi e selezionati in tempi brevi. Per l'utente che vi accede è una conferma che il promotore che l'ha contattato o che intende contattare è un consulente valido, perché può leggere la sua storia professionale sul sito, ed è una conferma che lavora per questa banca, perché è la banca stessa che unisce il suo marchio al nome del promotore. Abbiamo voluto dar risalto al promotore e far comprendere al cliente che il promotore finanziario opera come un consulente indipendente, ma ha comunque alle spalle la struttura del terzo gruppo bancario in Italia». Cosa contiene un portale individuale? «E' in costante evoluzione. Attualmente quando il promotore crea il suo sito, come prima attività inserisce nell'home page il suo profilo e la sua fotografia. Abbiamo voluto intendere il suo profilo non tanto come un freddo curriculum, quanto il racconto del suo progetto professionale, di vita, un progetto unico, distintivo, concreto ed efficace. In aggiunta al profilo professionale può pubblicare video o collegamenti o altro materiale condiviso con le strutture di sede. In questo modo diamo la possibilità a ogni singolo promotore di personalizzare il suo sito, garantendo la qualità dei contenuti. Non mancano le sezioni dedicate alla presentazione dei servizi e delle soluzioni di investimenti proposte. Il Personal Web Site, realizzato nel rispetto della brand identity di gruppo, è integrato anche con il sito istituzionale e i 'profili social' della banca». Ci sono anche altre finalità, oltre quella di dare visibilità? «Il sito non è solo una vetrina in cui si mette in evidenza il promotore, ma è anche una nuova modalità di contatto e di comunicazione. Il promotore può utilizzare questo sito per contattare e comunicare con clienti o potenziali clienti, per informarli rapidamente su nuovi prodotti e servizi o sull'andamento dei mercati». Il cliente può interagire oppure consultare la propria posizione, rendiconti e altro? «Il Personal Web Site è uno dei due elementi maggiormente innovativi che abbiamo sviluppato per la promozione finanziaria. Per quanto riguarda l'interazione con chi è già cliente di un promotore finanziario, abbiamo sviluppato una piattaforma informatica che si chiama Paschi Face e qui occorre sottolineare il grande sforzo compiuto dal gruppo per modificare il Paschi Face previsto per le filiali in una versione multi-canale e multi-device dedicata esclusivamente al mondo della promozione finanziaria». © RIPRODUZIONE RISERVATADocument LAREP00020121210e8ca0001y
Fuga di notizie: Messineo intercettato; Palermo, il procuratore parlò di un'indagine a una persona coinvolta. Da Ingroia la segnalazioneSALVO PALAZZOLO   509 words7 December 2012La RepubblicaLAREPItalianGruppo Editoriale L´Espresso Spa   PALERMO - Ironia della sorte, adesso è finito il procuratore capo Francesco Messineo in un'intercettazione. Proprio come era accaduto, del tutto casualmente, al presidente della Repubblica Giorgio Napolitano, nell'ambito dell'inchiesta palermitana sulla trattativa mafia-Stato. Ma c'è una differenza non da poco: la Procura di Caltanissetta, competente a indagare sui magistrati del capoluogo siciliano, sta verificando se Messineo abbia rivelato notizie riservate al suo interlocutore che era intercettato, un nome che conta in Sicilia, l'ex direttore generale di Banca Nuova Francesco Maiolini, da luglio presidente dell'Irfis, l'ente siciliano del mediocredito. Al momento è solo un fascicolo protocollato nel «modello 45» della Procura nissena, ovvero nel registro «degli atti non contenenti notizie di reato».Ma questa non è un'indagine conoscitiva come le altre. L'argomento è parecchio delicato, a segnalarlo ai magistrati di Caltanissetta è stato nei mesi scorsi uno dei vice di Messineo, il procuratore aggiunto Antonio Ingroia, che coordinava l'indagine della Guardia di finanza su un'ipotesi di usura bancaria. In un'intercettazione sarebbe rimasta una richiesta tutta da decifrare avanzata dall'allora direttore generale al procuratore della Repubblica: Maiolini avrebbe chiesto notizie proprio di quella indagine.Qualche giorno dopo, i due interlocutori si sarebbero anche incontrati. E poi, il direttore generale avrebbe telefonato a un amico, parlandogli del colloquio col magistrato e di alcune notizie che sosteneva di avere appreso in modo riservato.Maiolini millantava o aveva avuto per davvero quelle informazioni? Questo stanno accertando il procuratore Sergio Lari e l'aggiunto Domenico Gozzo. Al palazzo di giustizia nisseno sono stati già convocati come testimoni tre sostituti procuratori di Palermo che hanno seguito con Ingroia l'indagine su Banca Nuova. Altre audizioni sono in calendario, per valutare se siano avvenute per davvero fughe di notizie, o peggio pressioni sui magistrati. Il procuratore di Palermo dice: «Non ho alcuna informazione. Dell'indagine di Caltanissetta non so nulla». Maiolini, invece, tiene a specificare: «Non ho ricordo di una richiesta di informazioni al procuratore Messineo, con cui c'è un rapporto di stima e cordialità».Il contenuto di quelle telefonate resta al momento top secret. Di certo, questo è un momento davvero particolare per Messineo, che è uno dei candidati alla poltrona di procuratore generale di Palermo. Quest'ultima vicenda, però, potrebbe far svanire definitivamente al Csm le chance di Francesco Messineo, già ridotte negli ultimi mesi per via delle polemiche sul conflitto di attribuzione con il Quirinale.Intanto, il procuratore di Palermo non ha ancora deciso sui tempi della distruzione delle telefonate di Napolitano, disposta martedì dalla Corte Costituzionale. L'ultimo dilemma di Messineo riguarda il comunicato stampa con cui la Consulta ha annunciato la sua decisione. Ha valore esecutivo o no? Dice il procuratore: «Qualora dovessimo accertare che il comunicato è immediatamente esecutivo, dovremmo attivare la procedura di distruzione subito e mandare tutto al gip senza attendere la notifica della sentenza». In Procura si sta studiando il caso.Document LAREP00020121207e8c70000v
C'è l'accordo Tesoro-Fondazioni gli enti scendono al 20% nella Cassa; Il caso Al Senato la norma che chiude la diatriba, conguaglio da 750 milioni al socio pubblicoANDREA GRECO   402 words4 December 2012La RepubblicaLAREPItalianGruppo Editoriale L´Espresso Spa   MILANO - Accordo fatto tra fondazioni e Tesoro nella Cassa Depositi Prestiti: i soci privati versano 750 milioni - metà di quanto ipotizzato, un sesto delle richieste iniziali - ma si diluiranno dal 30 al 20%, accanto al socio pubblico salito all'80%.L'emendamento, presentato al Senato da Cinzia Bonfrisco (Pdl), sottoscritto da Lega e Udc e che avrebbe il placet del governo, enuncia i passaggi per convertire il 30% di capitale privilegiato - sottoscritto dagli enti un decennio fa - in ordinario. Una facoltà prevista dallo statuto di Cdp, ma che si prestava a interpretazioni e ricorsi, per l'incongruenza tra valori del recesso della nuova spae quelli previsti dal Codice civile. Ora le fondazioni, che all'epoca versarono un miliardo per il loro 30%, lo vedranno tramutato nel 16,7% ordinario, perché la conversione sarà commisurata al patrimonio netto del 2003 (poi incrementato con altri apporti e per la crescita interna). A quel punto i 65 enti - si sfilerà Cariverona, che ha l'1,49% - eserciteranno in parte la prelazione fino al 30%, versando 500 milioni per risalire al 20%. A quell'esborso, basato sul patrimonio della Cassa oggi (15,6 miliardi) si aggiungeranno 250 milioni per restituire i dividendi incassati dagli enti come azionisti di privilegio. Il parlamento dovrebbe votare oggi l'emendamento Bonfrisco, che dà tempo fino al 31 gennaio 2013 per stabilire il rapporto di conversione privilegiate/ordinarie, «sulla base di perizie giurate». Fino al 30 aprile le fondazioni potranno versare il 20% del conguaglio, spalmato in altre quattro rate nei quattro anni successivi.«Accordo buonoe importante- ha detto il presidente di Cdp, Franco Bassanini, per cui in futuro gli enti potrebbero anche risalire dentro la Cassa - il presidente del consiglio ha lavorato personalmente a trovare una soluzione equa».Per un tassello del Dl sviluppo che si compone, si apre un buco sull'allungamento di 30 anni delle concessioni ai gestori di spiagge, incappato nell'Unione europea. «Un rinnovo automatico di 30 anni non sarebbe compatibile col diritto comunitario», dice il portavoce del commissario per il mercato unico Michel Barnier. I Verdi annunciano che ricorreranno all'Ue, il Pd parla di «nuovo caso spiagge», il Pdl chiede al governo «di tutelare i balneari». L'ultima parola è di Bruxelles.Document LAREP00020121204e8c40001g
"Meno guadagni col fai-da-te serve una consulenza totale"Sibilla Di Palma   851 words3 December 2012La RepubblicaLAREPItalianGruppo Editoriale L´Espresso Spa   Milano © RIPRODUZIONE RISERVATA «Con la volatilità dei mercati e l'incertezza che domina il contesto macroeconomico la domanda di consulenza è aumentata, orientandosi verso scelte più attente e consapevoli. La sfida per gli operatori del mercato è rispondere a questa domanda con un'offerta strutturata e di qualità»: Lodovico Mazzolin, responsabile area privati di Banca Monte dei Paschi di Siena racconta come il gruppo è alle prese con i rivolgimenti in atto. Il settore arriva da una lunga evoluzione spinta da ragioni normative e di mercato. A che punto è il processo di cambiamento? «Siamo ancora in una fase iniziale: la percezione e lo sviluppo del servizio consulenziale non sono ancora così avanzati come nelle realtà anglosassoni, dove hanno anteposto i servizi di advisory alla vendita del singolo prodotto, mentre in Italia in passato è avvenuto il contrario. Pur accompagnando il collocamento del prodotto a un'assistenza qualificata e professionale, quest'ultima viene data per scontata. Oggi le dinamiche di mercato, associate a un quadro normativo che ha introdotto regole uniformi per la prestazione dei servizi di investimento all'interno dell'Unione Europea (con la Mifid), stanno costringendo gli operatori a realizzare nuove soluzioni o a fare packaging in chiave di marketing, di attività mai svolte in modo strutturato». Che impatto ha avuto la crisi sulla consulenza finanziaria, anche alla luce della volatilità dei mercati? «Più i mercati sono volatili, tanto più c'è bisogno di consulenza. Il cliente è diventato più attento alle scelte di investimento, ricercando un'assistenza qualificata con una elevata attenzione alle perfomance rispetto ai costi sostenuti. Quindi la sfida è trasformare la consulenza in un servizio percepito e valorizzabile. Alcuni player si sono già mossi, e per quanto ci riguarda abbiamo investito su questo tema contrattualizzando il servizio di advisory e rendendolo a pagamento, all'interno di una strategia che punta a considerare la consulenza come servizio principale e non accessorio. Con Mps Advice, la nostra piattaforma di servizi di consulenza, abbiamo avviato il percorso già alcuni anni fa». Quali conseguenze potrebbe avere la revisione della normativa europea Mifid sul settore della consulenza finanziaria in Italia? «La questione Mifid 2 è in fieri e ci sono diversi punti di vista. Alcuni vedono di buon occhio il prevalere in tutta Europa del modello di consulenza fee only , ma a mio giudizio occorre cambiare prospettiva, focalizzarsi su ciò che vuole il cliente, cioè avere in primo luogo un operatore qualificato, con cui instaurare un rapporto di fiducia, e che sia in grado di offrirgli un servizio strutturato e completo (incluso il collocamento di prodotti) e non solo il consiglio. In questo senso, l'indipendenza intesa come valore principale e distintivo suona riduttiva verso gli intermediari finanziari. Bisognerebbe piuttosto riflettere sul rischio di un eccesso regolatorio che un'evoluzione non appropriata della Mifid potrebbe portare, con un conseguente aumento della struttura dei costi; un aspetto che, con la riduzione dei margini in atto, rischia di andare a svantaggio del cliente». Su quali pilastri avete costruito la vostra offerta? «Siamo tra i pochi operatori che offrono un servizio di consulenza contrattualizzato e flessibile: si spazia, infatti, dalla singola proposta che si paga per prestazione, sino a un'assistenza annuale, il cui costo varia in base alla complessità del portafoglio. Bisogna inoltre considerare che il fai da te non sempre porta vantaggi: in base ai nostri dati sui portafogli dei nostri clienti, la performance di chi non utilizza servizi di assistenza è, a parità di rischio, tre volte inferiore rispetto a quella dei portafogli amministrati in consulenza. Il che non è un aspetto da poco, specie in una fase di mercato caratterizzata da una forte volatilità e bassi tassi». Com'è strutturata la vostra offerta? «Si parte da un check up finanziario, cioè da un'analisi degli investimenti detenuti dal cliente, verificando il livello di efficienza del portafoglio e confrontandolo con possibili strategie di investimento alternative. Successivamente, viene condiviso con il cliente un progetto di asset allocation in linea con i suoi obiettivi. Il terzo step consiste nella formalizzazione di una proposta di consulenza su un documento in cui vengono elencate le operazioni consigliate, sempre nel rispetto dell'adeguatezza della proposta all'obiettivo di investimento dichiarato dal cliente e del suo profilo di rischio. Mps Advice consente, inoltre, di effettuare un monitoraggio continuo del portafoglio e di rivedere nel tempo le scelte di investimento sulla base degli obiettivi inizialmente condivisi. Come gruppo offriamo anche un servizio di gestione patrimoniale in preventivo assenso, un prodotto innovativo che consente al cliente di avere contemporaneamente la professionalità di qualificati portfolio manager e la personalizzazione del portafoglio secondo le proprie indicazioni». Quali sono i piani per il futuro? «Nel prossimo anno, coerentemente al nostro piano industriale, intendiamo rendere il servizio più flessibile, introducendo anche formule ad abbonamento, e integrare altri servizi di assistenza che spaziano dai temi relativi alla protezione dai rischi della vita quotidiana alla previdenza. Puntiamo a far crescere significativamente l'incidenza dei ricavi da consulenza, che già oggi si attestano al 4% dell'intero gettito commissionale dell' asset gathering» .Document LAREP00020121203e8c30001z
IL MONTE E LO STATO LA FINE È NOTAMassimo Giannini   492 words3 December 2012La RepubblicaLAREPItalianGruppo Editoriale L´Espresso Spa   Pensi al declino del glorioso Monte dei Paschi di Siena, e ti viene in mente il vecchio e buon giallo di Geoffrey Holiday Hall: la fine è nota. Che cosa può fare una banca intrecciata alla storia d'Italia, ultimo residuo di un epico socialismo municipale al tramonto, che al 30 settembre scorso denunciava una perdita di 1,6 miliardi (contro un utile di poco superiore ai 300 milioni lo scorso anno) e crediti in sofferenza in crescita al 5% (rispetto al 4,4 di un anno fa)? E dove può andare un «campione nazionale» che, suo malgrado, è stato costretto dalle follie di un'estate da furbetti a una costosa strategia di «stand alone», che oggi ha in pancia oltre 30 miliardi di titoli Btp, che nell'intero settore creditizio sconta il più alto rapporto capitale liquido/titoli di Stato, e che nel prossimo triennio non raggiungerà una redditività pari al 3%? Una banca così, oggi, non ha altra scelta. Non può fallire, perché non sarebbe giusto vista l'importanza del brand e perché anche in questo caso funziona il noto principio del «too big to fail». Può solo essere salvata. E quando si parla di salvataggi, c'è un solo salvatore: si chiama Stato. Anche Alessandro Profumo, senza dirlo, deve averlo capito. La richiesta di 3,9 miliardi di «Monti bond», cioè gli strumenti finanziari riservati previsti dal decreto legge del 6 luglio scorso, va esattamente in questa direzione. Questa iniezione di denaro fresco servirà a sostituire quei quasi 2 miliardi di vecchi «Tremonti bond» sottoscritti dal Tesoro nel 2009 e mai rimborsati, e a integrare il patrimonio di vigilanza Core Tier 1 secondo i dettami varati dall'Eba nel dicembre 2011. In teoria i giochi potrebbero concludersi così. In pratica, è quasi certo che il Tesoro diventerà azionista di Rocca Salimbeni, trasformando il prestito in azioni. Dunque, si va a grandi passi verso la nazionalizzazione del Monte. Triste destino, per una banca che oggi, se non ci fossero state le «manovre Faziose» della Banca d'Italia di qualche anno fa, avrebbe potuto essere un gigante inserito nel circuito Bnl o in quello Bbva. Ma è giusto così. A una sola condizione. Che si tratti di un parcheggio temporaneo, e non di una collocazione definitiva. Lo Stato si può anche prendere Mps, se serve a salvare una banca che resta comunque un patrimonio del Paese. Ma deve essere chiaro che la tappa successiva dovrà essere la «ri-privatizzazione». E deve essere chiaro che non saranno ammessi pasticci parapubblici (a partire dallo smistamento alla solita Cdp) né carrozzoni para-privati (sul modello dei sedicenti «patrioti» che hanno preso in carico Alitalia, finendo di ammazzarla, pur di non lasciarla ad Air France). Il Monte, forse, finirà in mani estere. Peccato. Ma per una grande banca è meglio morire straniera, piuttosto che rinascere come una vecchia «Bin». m.giannini@repubblica.itDocument LAREP00020121203e8c300001
Mps, il Tesoro non diventerà il socio forte no al pagamento in azioni dei Monti bond; Il casoANDREA GRECO   500 words1 December 2012La RepubblicaLAREPItalianGruppo Editoriale L´Espresso Spa   MILANO - Con un emendamento al Decreto legge Spending review il Monte dei Paschi scansa la nazionalizzazione effettiva da parte del Tesoro. I 170 milioni di interessi riferiti ai Tremonti bond, prestito da 1,9 miliardi già in essere e che la banca senese non sarà in grado di pagare perché prospetta una chiusura in rosso anche per l'esercizio 2012, saranno corrisposti ampliando l'entità del nuovo prestito (cosiddetto Monti bond). Tale ammontare, peraltro, è già salito a 3,9 miliardi dopo la formale richiesta inoltrata dal cda Mps mercoledì, per effetto della decisione di rivedere il portafoglio finanziario della banca rinegoziando, se possibile, i pronti contro termine dei finanziamenti contratti per acquistare l'ingente riserva in Btp.La modifica normativa presentata dai relatori in Commissione industria leva dall'imbarazzo sia il ministero dell'Economia - poco propenso a vedersi azionista forte di un istituto in difficoltà- siai senesi, gelosi della loro banca ma che non possono più controllarne l'azionariato per via degli errori delle gestioni passate e della crisi finanziaria. Al contempo, l'emendamento risolve il dissidio fra la Commissione Ue e il governo italiano sul valore da attribuire alle azioni sopra dette, se a patrimonio (con il rischio di incappare nella fattispecie "aiuti di Stato") o al valore di mercato (preparando il terreno a un ingresso tra sei mesi, dopo la certificazione del bilancio 2012 in rosso, del Tesoro azionista con una quota attorno al 9%). La nuova norma prevede che le azioni per corrispondere l'interesse del bond pubblico siano emesse a valore di Borsa, ma lascia al Monte, se non può versare i contanti, la scelta se emettere azioni o ulteriori Monti bond.Pertanto l'agenda del prestito pubblico diventa la seguente: entro il 31 gennaio - con una dilazione di un mese rispetto alla precedente formulazione, probabilmente per parare possibili ritardi dell'iter parlamentare della norma - il Monte potrà emettere gli strumenti finanziari per 3,9 miliardi (di cui 1,9 per ripagare i Tremonti bond in essere), mentre tra un semestre ci sarà un'ulteriore emissione da circa 170 milioni per comprendere gli interessi sul 2012.Fanno oltre 4 miliardi, un bel fardello per i senesi, dato che il tasso previsto è di circa il 10% (quindi 400 milioni l'anno) e Siena prevede di tornare a un utile netto di 630 milioni solo nel 2015.«Le banche italiane si sono mosse ben prima per rafforzare il patrimonio rispetto ad altri paesi, per questo, in generale, in Italia il rafforzamento del capitale non è un tema immediato ha detto ieri il ministro dell'economia Vittorio Grilli - questo discorso non vale naturalmente per Mps». La preoccupazione attuale delle banche italiane sono, invece, sofferenze e perdite sui crediti. Anche di questo, ieri a Milano, il governatore Ignazio Visco ha parlato a porte chiuse davanti a una ristretta platea di banchieri e altri - ospite del think tank Analysis.Document LAREP00020121201e8c10001n
Accusa di frode fiscale per Hvb perquisita la controllata di Unicredit; Il caso La magistratura tedesca ipotizza un giro di documenti falsi forniti dalla banca per circa 124 milioniDAL NOSTRO CORRISPONDENTE ANDREA TARQUINI   422 words30 November 2012La RepubblicaLAREPItalianGruppo Editoriale L´Espresso Spa   BERLINO - Un'inchiesta in grande stile è stata aperta da magistratura, autorità tributarie e polizia criminale in Germania sulla Hypovereinsbank (Hvb), la controllata tedesca di Unicredit.Lo ha rivelato la Sueddeutsche Zeitung. Il sospetto è grave: complicità con facoltosi clienti per frodare il fisco, in sostanza concorso in evasione fiscale in grande stile sulla tassazione di dividendi su azioni e guadagni in Borsa. Evasione di quasi 124 milioni di euro. Non soltanto non pagati al fisco, bensì addirittura rimborsati dal fisco con dichiarazioni non veritiere e documenti falsi. L'operazione, racconta l'autorevole quotidiano liberal di Monaco, è scattata mercoledì mattina alle 10,20 in punto. Oltre sessanta tra magistrati, inquirenti della Steuerfahndung (la polizia tributaria) e agenti speciali della Kripo (polizia criminale) hanno bussato al portone al numero civico 1 di KardinalFaulhaber-Strasse, nell'elegante centro della capitale bavarese.«Abbiamo un Durchsuchungsbefehl, un mandato di perquisizione», hanno detto subito.La banca Hvb ha subito annunciato di voler collaborare per fare luce sulla vicenda, e sottolineando che la persona, allora suo funzionario, ritenuta responsabile della complicità, da anni non lavora più per l'istituto. Il sospetto della magistratura di Francoforte e delle autorità tributaria e che clienti facoltosi, operatori di Borsae speculatori d'ogni tipo, avrebbero acquistato e rivenduto azioni di diverse aziende, prima e dopo il versamento dei dividendi agli azionisti, facendosi ovviamente ben precisi calcoli su come guadagnare al meglio. Il tutto tenendosi in contatto e concludendo accordi-cartello segreti. Forse anche alcune banche avrebbero avuto parte attiva nelle operazioni di acquisto e vendita. E i sospetti colpevoli avrebbero ingannato il fisco, grazie ai documenti forniti dalla Hvb. Certificati in cui si sosteneva che per ogni titolo e operazione la tassa sui guadagni - sui dividendi e sugli utili delle operazioni o dei depositi - era stata pagata. Dichiarazioni formalmente scritte benissimo, ma totalmente false. La conseguenza immediata della presunta truffa, che risalirebbe al 2008, è che il fisco avrebbe ritenuto in buona fede di aver riscosso troppo, e ha restituito a quei clienti eccellenti della banca somme equivalenti a quelle mai riscosse dall'erario.È un inganno che equivale a una licenza illecita di stampare denaro a proprio vantaggio, nota il quotidiano. Secondo cui anche altre banche tedesche sarebbero sottoposte ad accertamenti, nel sospetto che si siano verificati casi analoghi a quello imputato alla Hvb.© RIPRODUZIONE RISERVATADocument LAREP00020121130e8bu0001o
Telecom, Bernabè rischia lo stallo su tutti i fronti; Sawiris non vuole lo scorporo della rete, Mediobanca contro l'aumento a sconto. La7, slitta la venditaGIOVANNI PONS   521 words27 November 2012La RepubblicaLAREPItalianGruppo Editoriale L´Espresso Spa   MILANO - Il 6 dicembre potrebbe essere la data in cui si decide la svolta oppure lo stallo perdurante in Telecom Italia. Questa seconda ipotesi comincia ad affiorare con forza man mano che ci si avvicina alla scadenza. Innanzitutto, si è saputo che l'imprenditore egiziano Naguib Sawiris ha vincolato la sua offerta di sottoscrizione di un aumento di capitale da 2-3 miliardi in Telecom al fatto che la rete di accesso non venga scorporata. Sawiris è convinto che lo scorporo sia un errore anche perché, in giro per l'Europa, l'unica azienda di tlc ad aver preso le distanze dalla rete più di quanto abbia già fatto Telecom Italia è solo British Telecom. Il presidente Franco Bernabè sta infatti cavalcando le nuove indicazioni che provengono da Bruxelles, che vanno nella direzione di una stabilizzazione del prezzo di affitto delle reti in rame esistenti per indurre i grandi operatori a fare più investimenti sulle reti in fibra ottica. Seguendo questa strada probabilmente basterà aggiungere qualcosa al modello Open Access per godere dei relativi benefici in termini di offerte commerciali.Se questa è l'impostazione a bocca asciutta resterebbe la Cassa Depositi e Prestiti che da mesi sta trattando con Bernabè per un eventuale ingresso nel capitale della rete scorporata. Alla Cdp non resterebbe che proseguire nel sostegno al progetto di Vito Gamberale che con Metroweb vuole cablare 30 città ma con un ritorno sul capitale a 27 anni. Il numero uno del fondo F2i deve in qualche modo giustificare l'alto prezzo pagato per Metroweb e l'obbiettivo era quello di affogarla in un progetto più grande, quello in comune con la rete Telecom. Purtroppo il sondaggio tra i soci di Telco per un eventuale intervento del fondo, effettuato da Gamberale attraverso la banca d'affari Nomura, non ha per il momento prodotto risultati. Non solo, è molto probabile che la vendita di Ti Media, che doveva concludersi entro fine anno, slitti di diversi mesi. Ai primi di dicembre arriveranno le offerte vincolanti da parte dei quattro competitor (Discovery, H3G, Clessidra, Cairo) ma tutte saranno soggette a condizioni sospensive tra cui la revisione del contratto di raccolta pubblicitaria con lo stesso Cairo e la sicurezza del tasto numero 7 del telecomando, messa in dubbio dal Consiglio di Stato.Il 6 dicembre, dunque, i passi avanti potrebbero essere ben pochi con Bernabè pronto a procedere in sintonia con Bruxelles sulla progressiva separazione della rete ma senza arrivare allo scorporo. Così terrà aperta la carta Sawiris; il quale, però, non è disposto a pagare molto di più del prezzo di Borsa con l'aumento di capitale. Considerando che Mediobanca, Generali e Telefonica sono contrari a un aumento sotto quota 1,5 euro, cioè il loro valore di carico, l'opzione egiziana rischia di sparire entro Natale. E senza soldi freschi in cassa non si riuscirà a procedere con le acquisizioni in Sudamerica, il mercato che il management ritiene debba essere ancora sviluppato. © RIPRODUZIONE RISERVATADocument LAREP00020121127e8br0001q
Partenza lenta per la nuova Mediobanca; Il caso Il cda di piazzetta Cuccia ieri ha cominciato a esaminare il piano industriale, ma rinviando i nodi principaliVITTORIA PULEDDA   481 words21 November 2012La RepubblicaLAREPItalianGruppo Editoriale L´Espresso Spa   MILANO - Tre ore di consiglio, una riunione del comitato esecutivo, tanti interventi centrati sulla macro-economia e un clima ufficialmente definito «tranquillo e sereno». Ma niente anticipazioni di piani industriali, nessuna linea guida di quello che verrà individuato nel prossimo futuro, nonché illustrato agli azionisti e al mercato in giugno.E anche allora, hanno fatto notare alla fine del cda, «non bisogna aspettarsi un piano quinquennale di stile sovietico, perché di questi tempi sarebbe imprudente». Troppe ancora le incognite, da Basilea 3 al quadro politico, foriero di incertezze. Insomma, chi si aspettava grandi annunci è rimasto deluso.E chi pensava che potesse essere affrontato il nodo delle partecipazioni strategiche di Mediobancao addirittura di un possibile spin off tra le varie anime (attualmente in Borsa Piazzetta Cuccia vale solo le sue partecipazioni, come se le attività bancarie valessero zero)è rimasto ancora più a bocca asciutta. Di partecipazioni si tornerà a parlare in un prossimo consiglio, ragionevolmente a febbraiomarzo, quando peraltro verrà data concretezzae linee guida anche ai discorsi affrontati ieri. E' peraltro possibile che i vari consiglieri avessero altro per la testa - Marco Tronchetti Provera ad esempio è andato via abbastanza presto mentre Carlo Pesenti, probabilmente influenzato, era in collegamento telefonico. Ufficialmente i punti di potenziale interesse - e di frizione - non sono stati proprio toccati: niente futuro delle partecipazioni, ma una profonda disamina dello status quo della banca da parte dell'amministratore delegato, Alberto Nagel.Cominciando dall'inizio, dal 2003 in avanti, e focalizzandosi sulla parte appunto operativa di Piazzetta Cuccia. Dunque, corporate e investment banking (nonché delle attività più legate alla raccolta della banca). Nagel ha passato in rassegna, con numeri e tabelle, le varie anime del gruppo, come se fosse una sorta di cda di conti. Poi ha illustrato il momento economico e lo scenario macro (su cui sono intervenuti anche altri consiglieri, a partire da Tarak Ben Ammar, che si è focalizzato sullo scenario dell'area del Mediterraneo). E per concludere, il numero uno di Piazzetta Cuccia ha spiegato come si intende procedere sulle attività all'estero: nessuna nuova apertura (a parte la Turchia, dove si è in attesa dell'autorizzazione di Bankitalia) e rafforzamento, nelle varie sedi, delle attività più rappresentative (ed economicamente vincenti). Con occhio ai costi e un altro, ancora più concentrato se possibile, al controllo dei rischi. In un mix di attività che assorbono poco capitale, come l'advisory, insieme al resto. Discorsoa parte sul modo di incentivare la raccolta della banca, quella preziosa riserva di liquidità da preservare e incentivare. A partire da Che banca! (che si muove sia sul canale on line che nelle forme tradizionali) la quale garantisce circa il 20% della raccolta diretta del gruppo ma non è ancora a break even.Document LAREP00020121121e8bl0001qSearch Summary Text   DateIn the last 2 years   SourceLa Repubblica (Italian Language)   AuthorAll Authors   CompanyBanca Monte dei Paschi di Siena SpA Or UniCredit SpA Or Mediobanca SpA Or Intesa Sanpaolo SpA   SubjectAll Subjects   IndustryAll Industries   RegionAll Regions   LanguageAll Languages   Results Found607   Timestamp10 April 2014 2:05 PM   Page 67 of 67     © 2014 Factiva, Inc.  All rights reserved.  Page 1     © 2014 Factiva, Inc.  All rights reserved.