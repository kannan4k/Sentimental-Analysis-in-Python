
                              1 of 1000 DOCUMENTS


                                   La Stampa

                             8 aprile 2014 martedì
                               NAZIONALE EDIZIONE

IL PUNTO Franano Pirelli e Ansaldo Bene Italcementi e Telecom

BYLINE: Luigi; Grassia

SECTION: ECONOMIA; Pag. 25

LENGTH: 160 parole


Piazza Affari ha chiuso in netto ribasso la prima seduta settimanale, frenata
dai realizzi dopo il recente e prolungato periodo di rialzi. Il Ftse Mib finale,
in linea con la media dei principali indici europei, ha accusato una perdita
dello 0,84% a quota 21.988 punti, l'All Share invece è calato dello 0,77% a
23.457,88 punti  Tra i finanziari, Unicredit è arretrato dell'1,76%, Intesa
Sanpaolo -1,31%, Mediobanca -1,73%, Mps -2,26%, Generali -1,18%. Negativi  anche
gli energetici a maggior capitalizzazione (Eni -0,71%, Enel -0,44%) e il lusso
(Ferragamo -1,45%, Tod's -0,26%, Luxottica -1,05%). Per quanto riguarda gli
industriali, Pirelli -2,04%, Fiat +0,75%, Finmeccanica -1,79%, mentre Ansaldo
Sts  ha ceduto il 2,56% dopo l'ulteriore raffreddamento delle ipotesi di accordo
con General Electric.Positivi invece i cementiferi dopo l'annuncio della fusione
tra Lafarge e Holcim: Cementir +0,29%, Italcementi +1,35%. Bene anche  Telecom
Italia (+1,71%).

LOAD-DATE: April 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              2 of 1000 DOCUMENTS


                                   La Stampa

                             4 aprile 2014 venerdì
                               NAZIONALE EDIZIONE

Il vino italiano batte la crisi L'export spinge il fatturato

SECTION: ECONOMIA; Pag. 23

LENGTH: 115 parole


L'Italia del vino tiene e, a dispetto della crisi economica, mette in cascina
per il 2013 una robusta crescita del fatturato (+4,8%) in controtendenza con il
settore alimentare (+0,3%) e manifatturiero (-0,3%). A tracciare il quadro, alla
vigilia del Vinitaly, è la consueta indagine dell'ufficio Studi di Mediobanca
sulle 111 principale aziende italiane da cui risalta il ruolo sempre più
rilevante dell'export (+7,7%). Lo scorso anno è stato da incorniciare
soprattutto per gli spumanti italiani che hanno visto aumentare a doppia cifra
(+10,3%) le vendite all'estero. Anche allargando lo sguardo ad un orizzonte
temporale più ampio il vino  conferma un trend di crescita costante. [r. e.]

LOAD-DATE: April 6, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              3 of 1000 DOCUMENTS


                                   La Stampa

                             3 aprile 2014 giovedì
                               NAZIONALE EDIZIONE

Prese di beneficio sulle banche Bene Generali e Prysmian

BYLINE: Luigi; Grassia

SECTION: ECONOMIA; Pag. 25

LENGTH: 160 parole


La Borsa di Milano si rimangia i guadagni del giorno prima con l'indice Ftse Mib
-1,02% e l'All Share -0,97%.   Giù le banche: Unicredit -2,15%, Intesa Sanpaolo
-2,37%, Mediobanca -3,39%.  Mps si è mossa a lungo sopra la parità ma  ha chiuso
a -1,38% a quota 0,2782 euro per azione. Rimanendo tra i finanziari, Generali è
stato una delle poche blue chips  in rialzo (+1,11%).Pressocché invariata Eni
(-0,06%), mentre Enel ha chiuso con un -1,66%. Telecom Italia è arretrata dello
0,99% a  0,8490 euro per azione. Per quanto riguarda i principali industriali,
Fiat -2,45%, Finmeccanica -1,45% e  Pirelli -1,05%. Nel lusso Tod's -1,86%,
Luxottica -0,88%, Ferragamo -1,18%.Tra i pochi titoli positivi del listino
principale si è distinto Gtech (+1,96%) sulle indiscrezioni circa un suo
intervento nella privatizzazione delle lotterie turche.  Prysmian, nel giorno in
cui è arrivata la multa Ue coperta da precedenti accantonamenti, ha chiuso in
crescita dell'1,73%.

LOAD-DATE: April 5, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              4 of 1000 DOCUMENTS


                                   La Stampa

                              31 marzo 2014 lunedì
                               NAZIONALE EDIZIONE

Nuovi vertici in Assofiduciaria

SECTION: TUTTOSOLDI; Pag. 23

LENGTH: 51 parole


Assofiduciaria  ha nominato  i vertici per il triennio 2014-2016. Il nuovo
comitato direttivo, composto da 19 membri,  vede la presidenza di Michele
Cattaneo (Spafid-Mediobanca), mentre vice presidenti sono stati nominati Massimo
Boidi (Torino Fiduciaria Foditor) e Marco Giovacchini (Servizio Italia-Bnp).

LOAD-DATE: April 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              5 of 1000 DOCUMENTS


                                   La Stampa

                              29 marzo 2014 sabato
                               NAZIONALE EDIZIONE

Bene Mps e Banco popolare Corrono Eni, Enel e Telecom

BYLINE: Luigi; Grassia

SECTION: ECONOMIA; Pag. 25

LENGTH: 165 parole


Piazza Affari chiude in rialzo: il Ftse Mib al termine di una settimana al
galoppo ha guadagnato l'1,53% a 21.498 punti riportandosi sui livelli di metà
maggio 2011.  Per l'All Share in giornata un +1,47% a 22.941 punti. Denaro su
energetici, industriali e bancari, con Intesa Sanpaolo che ha piazzato un +3,53%
dopo i conti e la pulizia di bilancio.    Fra gli altri finanziari, Unicredit
+0,85%, Mediobanca +0,88%, Generali +0,75%, Mps +4,42%, Banco Popolare +6,95%
quest'ultima all'indomani dell'annuncio delle condizioni dell'aumento di
capitale da 1,5 miliardi. In evidenza anche gli energetici, con Enel  +1,23% ed
Eni a +1,56% dopo il collocamento del 7% di Galp. In scia la controllata Saipem
(+1,48%). Per quanto riguarda i principali industriali, Fiat +2,11%,
Finmeccanica +0,07%, mentre Pirelli, all'indomani dei conti e della conferma dei
margini per il 2014, ha piazzato un +3,21%. Telecom Italia ha guadagnato l'1,49%
a quota 0,8515 euro per azione dopo alcuni report positivi

LOAD-DATE: March 31, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              6 of 1000 DOCUMENTS


                                   La Stampa

                              29 marzo 2014 sabato
                               NAZIONALE EDIZIONE

Il Cda Rcs propone di convertire le azioni risparmio in ordinarie

SECTION: ECONOMIA; Pag. 22

LENGTH: 628 parole


Scatta l'operazione conversione in casa Rcs Mediagroup: agli azionisti di
risparmio sarà proposto lo scambio con titoli ordinari, scambio che sarà
dapprima facoltativo (un titolo ordinario per ciascun titolo di risparmio dietro
pagamento di un conguaglio) e successivamente obbligatorio, con un rapporto di
concambio. È quanto ha deciso il cda del gruppo editoriale al termine di una
lunga riunione conclusa in tarda serata, che ha anche affrontato il tema della
governance formulando una proposta di riforma dello statuto sulla composizione
del consiglio stesso. La proposta di conversione, che dovrà essere approvata
dall'assemblea speciale degli azionisti di risparmio di entrambe le categorie (A
e B) già convocata per il 6 maggio (l'assemblea ordinaria e straordinaria degli
azionisti è stata convocata per l'8 di maggio) ha due finalità. La prima, si
legge nella nota emessa del gruppo, è la «semplificazione della struttura del
capitale», quindi «l'incremento della liquidità e del livello di flottante delle
azioni ordinarie». Non solo,  per effetto del contributo in denaro per aderire
alla conversione facoltativa (0,26 euro per trasformare un'azione di risparmio
di categoria A in un titolo ordinario, 0,68 euro per la categoria B)  «potrà
essere altresì conseguito il rafforzamento della struttura patrimoniale della
società». Con la successiva trasformazione obbligatoria il rapporto di cambio è
di 0,77 ordinarie per un titolo di categoria A e 0,51 ordinarie per ciascun
titolo di risparmio di categoria B. La diluizione massima - nel caso tutti i
possessori di titoli di risparmio aderiscano alla conversione facoltativa -
sarebbe pari al 20%.  Fiat rimarrebbe comunque prima azionista, ma passerebbe
dal 20,5% attuale a circa il  16,4%. Mediobanca (che sta dismettendo la
partecipazione) dal 9,93% passerebbe al 7,95%, mentre Diego Della Valle, oggi a
circa il 9% del capitale, scenderebbe al 7,2%.  C'è poi il diritto di recesso in
capo agli azionisti di risparmio: l'operazione è condizionata al fatto che il
valore di liquidazione non superi  i 3 milioni per la categoria A e i 2 milioni
per la categoria B.Ma la conversione non è l'unica novità emersa dalla riunione
serale del consiglio di Rcs.

All'assemblea sarà infatti proposto anche la modifica dell'articolo 11 dello
statuto, quello che regola la composizione del cda. Anzitutto cambierà il numero
di componenti, con una nuova forchetta che va da 7 a 11 membri. Viene quindi
proposta anche una modifica del sistema elettorale in maniera tale da aumentare
il grado di rappresentatività del consiglio, soprattutto adesso che non c'è più
un patto di sindacato che riunisca i principali azionisti. In particolare alla
lista di maggioranza andranno i due terzi dei posti in consiglio, con
arrotondamento all'unità inferiore. Alle liste di minoranza viene riservato un
terzo dei seggi, «in proporzione dei voti ottenuti da ciascuna lista». Resta la
norma per cui non si tiene conto delle liste che non conseguano almeno la metà
dei voti richiesti per la loro presentazione.Mentre ieri il cda ha preso atto
delle dimissioni di un consigliere, Franco Dalla Sega, «per ulteriori impegni
professionali», ha anche affrontato il nodo relativo al piano di incentivazione
per il top management presentato e ritirato dopo la mobilitazione delle
rappresentanze sindacali di Corriere della Sera e Gazzetta dello Sport. Ieri il
cda di Rcs ha deciso di avviare «una più ampia valutazione degli schemi
retributivi del personale del gruppo e in questo contesto ha recepito
l'indicazione del management di sospendere, fino al pieno ripristino della
profittabilità, il sistema di incentivazione di lungo periodo per un gruppo
selezionato di manager, ampiamente descritto della relazione sulla
remunerazione». [F. SP.]

LOAD-DATE: March 31, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              7 of 1000 DOCUMENTS


                                   La Stampa

                             28 marzo 2014 venerdì
                               NAZIONALE EDIZIONE

IL PUNTO Bene Mediolanum, Carige boom Giù Buzzi, Yoox, Tod's e A2A

BYLINE: Luigi; Grassia

SECTION: ECONOMIA; Pag. 25

LENGTH: 159 parole


Borsa di Milano   in lieve rialzo  con l'indice  Ftse Mib  +0,31%  e l'All Share
+0,32%.   Piazza Affari ha fatto meglio di Francoforte (+0,03%), Parigi (-0,14%)
e Londra (-0,26%). Lo spread Btp-Bund ha chiuso a 177 punti con il rendimento
del Btp decennale al 3,309%, durante la giornata si è toccato un minimo a 3,287%
In luce i titoli  bancari, con Carige - reduce da due sedute difficili - che ha
spiccato il volo in attesa del piano industriale (+12,87%). Domani toccherà a
Intesa Sanpaolo (+1,13%) alzare il velo sui conti 2013 e sui programmi fino al
2017. Nel Ftse Mib ha svettato Mediolanum (+3,25%), con gli analisti che hanno
promosso i conti 2013, davanti a Ubi Banca (+1,96%), Azimut (+1,40%) e
Mediobanca (+1,15%). Fra le società che hanno presentato i risultati bene
Mondadori (+1,75%), male Iren (-1,38%) e Buzzi (-1,34%).  Nel novero delle blue
chip i titoli peggiori sono stati Yoox (-2,82%), Tod's (-1,84%), A2A (-1,64%) e
Moncler (-1,42%).

LOAD-DATE: March 30, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              8 of 1000 DOCUMENTS


                                   La Stampa

                             28 marzo 2014 venerdì
                               NAZIONALE EDIZIONE

Pirelli, corrono i ricavi Iren taglia i debiti

SECTION: ECONOMIA; Pag. 22

LENGTH: 436 parole


Pirelli centra i target operativi che si era posta per il 2013 ma l'utile,
frenato dai risultati negativi da partecipazioni finanziarie (Rcs, Mediobanca e
Alitalia) e soprattutto da Prelios, si contrae del 21,7% a 306,5 milioni. La
cedola però resta invariata a 0,32 euro per azione ordinaria e 0,39 euro per
azione di risparmio. Il presidente Marco Tronchetti Provera  conferma  i target
2014 per l'ebit (850 milioni), gli investimenti (400 milioni) e la posizione
finanziaria netta (1,2 miliardi) mentre, considerando il possibile effetto
cambi, è stato rivisto l'obiettivo ricavi a 6,2 miliardi di euro (da 6,6
miliardi).  Dopo la Russia Pirelli guarda anche all'Asia per nuove partnership,
soprattutto in Cina ma «niente di nuovo nel breve» dice Tronchetti.

Tornando ai conti 2013 i ricavi sono cresciuti a 6.146,2 milioni (+1,2% e +8,4%
escludendo l'effetto cambi) e l'utile operativo di 791 milioni è risultato in
linea con il 2012, La posizione finanziaria netta è migliorata (-1.322,4
milioni). Passando all'editoria, il piano di ristrutturazione e nuove
svalutazioni portano Mondadori a perdite più profonde e a un debito in crescita
e lasciano i soci a bocca asciutta come dividendo, che forse tornerà  nel 2015.
Nel 2013 la perdita  è stata di 185 milioni, dopo i 166 milioni di rosso segnati
un anno prima, ancora per forti svalutazioni, in questo caso nel settore radio e
in Francia.  I ricavi scendono del 9,9% a 1.275 milioni, il debito sale a 363
milioni contro i 267 di fine 2012. Ma sono superiori alle stime le performance
nei primi mesi del 2014, tanto che l'obiettivo  è arrivare oltre i 60 milioni di
margine operativo lordo già nel 2014, fino ai 100 milioni del 2016.Nell'energia
Iren ha chiuso il 2013 con un utile netto di 80,6 milioni, in calo del 47,2% sul
2012, a causa di oneri straordinari, legati a partite fiscali e svalutazioni di
asset, per 53,3 milioni. Ma l'utile della gestione ordinaria è salito del 6,8% a
133,8 milioni. Confermato il dividendo di 5,23 centesimi del 2012 mentre il
debito si è ridotto di 30 milioni a 2,52 miliardi. Il margine operativo lordo è
aumentato del 2,6% a 646 milioni mentre il risultato operativo è sceso del 6,3%
a 313,1 milioni. Guardando al mondo del credito,  Profilo ha chiuso il 2013 con
ricavi stabili a 56,1 milioni di euro (+0,7%) e con un utile di 2,7 milioni
(+32,5% sul 2012). La banca  presieduta da Matteo Arpe  ha proposto un dividendo
di 0,3 centesimi (+50% sul 2012). Banca Profilo ha inoltre definito il
contenzioso fiscale dal 2006 al 2011, accantonando nel 2013 le somme per
chiudere le vertenze con l'Agenzia delle Entrate. [l. for.]

LOAD-DATE: March 30, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              9 of 1000 DOCUMENTS


                                   La Stampa

                             25 marzo 2014 martedì
                               NAZIONALE EDIZIONE

Ferrari, arrivano quattro manager Fiat

SECTION: ECONOMIA; Pag. 24

LENGTH: 335 parole


La squadra della Ferrari si rafforza con quattro  nuovi    manager del gruppo
Fiat che entrano del Cda di Maranello.   Si tratta dei top manager  Harald J.
Wester (ad di Alfa Romeo), Scott Garberding (responsabile acquisti di Fiat),
Antonio Picca Piccon (tesoriere) e Giorgio Fossati (responsabile affari legali),
che prendono il posto di Gianni Coda, Christopher Gent, Paolo Monferino e
Lindsay Owens Jones. A nominare il nuovo consiglio d'amministrazione è stata
l'assemblea dei soci Ferrari, che ha anche  approvato il bilancio.

Il nuovo Cda, che si è insediato a Maranello, ha confermato Luca  Montezemolo e
Amedeo Felisa per i prossimi tre anni, nel ruolo di presidente e amministratore
delegato della Rossa. Confermato anche Piero Ferrari alla vicepresidenza.
Oltre a Montezemolo, Ferrari e Felisa, sono stati confermati Sergio Marchionne,
Al Mubarak Khaldoon Khalifa, Alfredo Altavilla, Eduardo Humberto Cue, Richard
Palmer e Marco Piccinini. L'assemblea ha anche nominato il nuovo consiglio
sindacale che è composto da Ignazio Carbone (sindaco effettivo e presidente),
Paolo Piccatti e Piergiorgio Re (sindaci effettivi) a cui si aggiungono i
supplenti Giorgio Cavalitto e Paolo Claretta Assandri.Prima delle nomine,
l'assemblea ha approvato il bilancio del 2013 che si è chiuso con un fatturato
salito ben oltre i 2 miliardi di euro  ed un utile netto di 246 milioni, valori
mai raggiunti prima dalla casa di Maranello.Come anticipato nelle scorse
settimane, la strategia di contenere il numero di vetture prodotte per
preservare l'esclusività e il valore nel tempo ha dato ottimi risultati.
Malgrado le vendite siano diminuite del 5,4% (6.922 vetture consegnate alla
rete), il fatturato è salito a 2,3 miliardi di euro (+ 5%), l'utile della
gestione ordinaria ha toccato i 363,5 milioni di euro (+ 8,3%) e l'utile netto i
246 milioni di euro (+5,4%). Tutti numeri mai raggiunti, così come la posizione
finanziaria industriale netta che, a fine 2013, è stata positiva per 1,36
miliardi di euro.[l. for.]

LOAD-DATE: March 27, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              10 of 1000 DOCUMENTS


                                   La Stampa

                              22 marzo 2014 sabato
                               NAZIONALE EDIZIONE

Boom di UnipolSai, brilla Eni Giù Enel e Finmeccanica

BYLINE: Luigi; Grassia

SECTION: ECONOMIA; Pag. 25

LENGTH: 142 parole


Piazza Affari ha chiuso in ribasso l'ultima seduta settimanale, in
controtendenza rispetto alle principale borse europee. Il Ftse Mib finale è
arretrato dello 0,58% e l'All Share dello -0,48%.In evidenza sul paniere
principale il titolo Eni che ha piazzato un progresso del 2,33% mentre Enel ha
fatto -2,42%. Brilla  UnipolSai (+9,8%) all'indomani dei conti superiori alle
attese.   Tra gli altri finanziari, Generali -1,92%, Mediobanca -2%, Unicredit
-1,75%, Mps -2,14%. In controtendenza Intesa Sanpaolo (+0,61%).Per quanto
riguarda gli industriali a maggior capitalizzazione, Fiat +0,19%, Finmeccanica
-3,17%, Pirelli -1,44%.Telecom Italia, nel giorno  della presentazione delle
liste di minoranza per l'elezione del prossimo consiglio di amministrazione e
del piano industriale di Marco Fossati, è arretrata dell'1,09% a quota 0,8140
euro per azione.

LOAD-DATE: March 24, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              11 of 1000 DOCUMENTS


                                   La Stampa

                             21 marzo 2014 venerdì
                               NAZIONALE EDIZIONE

Bene Finmeccanica e Mediobanca Giù A2a, Bpm, Snam e Mps

BYLINE: Giuseppe; Bottero

SECTION: ECONOMIA; Pag. 25

LENGTH: 167 parole


Piazza Affari ha rialzato la testa, lasciando indietro le altre Borse europee.
Tra scambi brillanti per 3,53 miliardi di euro di controvalore, il Ftse Mib ha
guadagnato lo 0,56% a 21.094 punti, mentre il Ftse All Share è cresciuto dello
0,50% a 22.370 punti.

Ha dominato il paniere dei grandi titoli Finmeccanica (+2,8% a 7,25 euro) dopo
il ritorno all'utile nel 2013 e, soprattutto, l'annuncio di risparmi per 300
milioni di euro entro il 2015. In luce tra i bancari Mediobanca (+2,7%),
Unicredit (+1,54%), Intesa (+1,24%) ed Stm (+1,86%). In calo invece A2a (-2,2%),
Bpm (-1,83%) e Snam (-1,77%), all'indomani dei conti e del piano industriale,
insieme ad Mps (-1,16%). Segno meno anche per Mediaset (-1,48%). Tra i titoli a
minor capitalizzazione sprint di Pininfarina (+13,89%), che ha però trascorso
gran parte della seduta in asta di volatilità. In luce anche la Popolare Etruria
e Lazio (+9,15%) sulla quale la Vicenza ha annunciato un'offerta d'acquisto,
Eurotech (+8,27%) ed Ei Towers (+4,8%).

LOAD-DATE: March 23, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              12 of 1000 DOCUMENTS


                                   La Stampa

                             20 marzo 2014 giovedì
                               NAZIONALE EDIZIONE

Arretrano Pirelli e Telecom Giù Mps, bene Intesa Sanpaolo

BYLINE: Luigi; Grassia

SECTION: ECONOMIA; Pag. 25

LENGTH: 153 parole


Chiusura in lieve ribasso per Piazza Affari in linea con gli altri mercati
azionari europei.  Ftse Mib in calo dello 0,29% e  All Share -0,23%.Lo spread
Btp-Bund chiude stabile a 179 punti base col rendimento del 10 anni del Tesoro
al 3,39%.Ancora debole Pirelli (-2,11%) dopo il riassetto nella catena di
controllo del gruppo. Telecom Italia  arretra dell'1,07% nel giorno in cui sono
state presentate le liste di Telco e Findim per il rinnovo del cda. Contrastati
gli energetici (Eni -0,17%, Enel +0,34%) e gli industriali a maggior
capitalizzazione (Fiat -1,25%, Finmeccanica +0,5%). Per quanto riguarda i
finanziari, Mps è calata del 2,03% dopo l'annuncio della Fondazione sulla
cessione di una quota del 12%. Bene invece Intesa Sanpaolo (+0,98%) anche per le
parole dell'a.d. Messina secondo cui l'istituto non ha esigenza di pulizie di
bilancio. Tra gli altri, Unicredit -0,77%, Mediobanca -0,51%, Generali -1,05%.

LOAD-DATE: March 22, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              13 of 1000 DOCUMENTS


                                   La Stampa

                            19 marzo 2014 mercoledì
                               NAZIONALE EDIZIONE

Crescono Intesa e Mediolanum Bene Mps, giù Yoox e A2A

BYLINE: Luigi; Grassia

SECTION: ECONOMIA; Pag. 25

LENGTH: 151 parole


Chiusura di seduta positiva per la Borsa milanese, con l'indice Ftse Mib +0,86%
e l'All Share idem. Tra le banche spicca il balzo di Intesa Sanpaolo (+3,23%)
dopo che Fitch ne ha tessuto gli elogi mostrando di credere in buoni conti 2013.
Bene anche Monte Paschi (+2,71%) su nuove attese speculative legate a voci della
sistemazione della quota della Fondazione. Rialzi per Mediobanca (+2,02%) e Bper
(+0,72%). Bene il risparmio gestito con Azimut (+2,01%) e Mediolanum
(+4,36%).Nell'energia bene Enel (+1,19%), Eni (+1,09%), Snam (+1,16%) alla
vigilia della presentazione del piano industriale. A2A (-2,82%) paga i timori di
un collocamento sul mercato della quota del 5% che i comuni di Milano e Brescia
intendono alienare. Giù Fiat (-0,56%) dopo il dato sulle immatricolazioni in
Europa a febbraio, in crescita ma inferiore al mercato. Pirelli accusa un
-3,57%. Tra le altre blue chip Yoox cede il 3,33%.

LOAD-DATE: March 21, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              14 of 1000 DOCUMENTS


                                   La Stampa

                            19 marzo 2014 mercoledì
                               NAZIONALE EDIZIONE

Telecom, duello sulla presidenza Gamberale prova a sfidare Recchi

BYLINE: francesco spini

SECTION: ECONOMIA; Pag. 23

LENGTH: 492 parole


C'è l'accordo tra i  soci di Telco: è  Giuseppe Recchi il candidato alla
presidenza di Telecom Italia. L'attuale presidente dell'Eni - in passato manager
in colossi internazionali come General Electric e Blackstone - guiderà la lista
di maggioranza che oggi sarà approvata dal cda della holding che detiene il
22,4% del capitale del gruppo di telecomunicazioni. La lista che sarà sottoposta
agli azionisti all'assemblea del 16 aprile ieri è stata visionata dal comitato
nomine di Mediobanca.

Oggi passerà dunque al voto della holding, voto a cui però non parteciperà
Telefonica. Condivisa nel suo insieme da tutti gli altri azionisti di Telco
(Piazzetta Cuccia, Intesa Sanpaolo, Generali avrebbero rinunciato a indicare
candidati pro quota), la lista vede la conferma di due soli attuali consiglieri,
oltre a Marco Patuano, destinato a rimanere amministratore delegato. Gli altri
sono indipendenti, con tre donne. Non manca una baronessa inglese, Denise
Kingsmill. Tra i consiglieri indicati anche manager come l'ad di Terna, Flavio
Cattaneo, mentre è in forse  Gabriele Burgio, numero uno  di Alpitour. La
partita della presidenza, però, non è chiusa. Dopo aver chiesto (e ottenuto) dal
cda l'inserimento all'ordine del giorno assembleare della nomina del presidente,
Marco Fossati, patron di Findim (5%), è deciso ad andare fino in fondo. Ma
volendo fare sponda sui fondi internazionali - proprio ieri Blackrock ha
comunicato a Consob di essere sceso dal 7,78 al 4,81% del capitale - non vuole
dare l'idea di voler creare spaccature, ma solo di assicurare un contrappeso
nella governance di Telecom che dia ancora maggiori garanzie alle minoranze. Con
ogni probabilità, dunque, Fossati si limiterà a presentare (forse già oggi)  una
lista di minoranza a tre nomi, ma non rinuncerà a proporre il proprio capolista
per la presidenza. Il suo candidato sarà dunque Vito Gamberale, ad di F2i, una
vecchia conoscenza di Telecom da ex ad dell'allora Sip. Nei prossimi giorni il
patron di Findim presenterà il proprio piano industriale per Telecom in un road
show tra New York e Londra in cui incontrerà fondi  e proxy advisor. Ad
appoggiare Fossati ci sarà anche Asati, l'associazione di piccoli azionisti
guidata da Franco Lombardi, che conta di coagulare l'1,3% del capitale. Nessun
contatto, invece,  tra Fossati e il Comitato dei gestori (Assogestioni) che sta
ultimando la lista con l'appoggio, a quanto risulta, anche di diversi fondi
esteri. Probabile che, dopo  la rinuncia di Luigi Zingales, la capolista possa
essere Lucia Calvosa. Tra Assogestioni e Fossati, quindi, sarà battaglia  per
aggiudicarsi quante più delle tre seggiole riservate alle minoranze.Intanto, sul
fronte giudiziario, Telecom Italia, in base alla legge sulla responsabilità
delle imprese,  ieri è stata rinviata a giudizio, insieme a 75 persone, tra cui
12 ex dipendenti, per il caso delle sim false, intestate a persone inesistenti o
ignare. Il processo inizierà il 29 maggio.

LOAD-DATE: March 21, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              15 of 1000 DOCUMENTS


                                   La Stampa

                             18 marzo 2014 martedì
                               NAZIONALE EDIZIONE

Boom di A2A, Rcs e Unicredit Corrono Enel e Telecom

BYLINE: Luigi; Grassia

SECTION: ECONOMIA; Pag. 25

LENGTH: 161 parole


Fa un balzo  la Borsa di Milano,  con l'indice Ftse Mib +2,52% e l'All Share
+2,37%. In regresso solo Pirelli (-2,24%) che    annuncia l'arrivo dei soci
russi di Rosneft.Fra i titoli più brillanti  Rcs +7,50%. Acquisti   sugli
energetici, con Enel  +3,7%, Eni +1,34% e Saipem +1,24%, mentre A2A ha piazzato
addirittura un +7,08% dopo che il cda venerdì scorso ha diffuso i conti 2013 e
ha rivisto al rialzo la cedola di quest'anno. A giustificare il boom di  Telecom
(+3,91%) è lo shopping di Vodafone in Spagna che riaccende le aspettative del
risiko nel settore.Fra gli  industriali a maggior capitalizzazione, Fiat +3,21%
e  Finmeccanica +6,26% in vista della presentazione del nuovo piano industriale
(il 19 marzo). Ben intonati anche i finanziari (Unicredit +5,52%, Mediobanca
1,59%, Generali +1,38%, Intesa Sanpaolo +0,84%) e il lusso con Tod's +2,14% e
Luxottica +1,59%. In controtendenza la sola Ferragamo che si è tenuta sui valori
della vigilia a 21,01 euro.

LOAD-DATE: March 20, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              16 of 1000 DOCUMENTS


                                   La Stampa

                             18 marzo 2014 martedì
                                TORINO EDIZIONE

Fiat, cento studenti a Orbassano

SECTION: CRONACA; Pag. 53

LENGTH: 122 parole


Sostenere  gli universitari che si avvicinano al settore dell'automobile per poi
trovare le eccellenze da inserire. Fiat, dopo aver assunto nel 2013 un centinaio
di ingegneri nel settore della Ricerca e Sviluppo Veicoli, Motori e Cambi, nei
primi mesi di quest'anno ne  sta selezionando un'altra  quarantina.  Ieri,  in
collaborazione con Ata (Associazione Tecnica dell'Automobile), Fiat ha ospitato
al Centro Sicurezza di Orbassano un centinaio di giovani che fanno parte dei
team italiani che parteciperanno alla decima edizione della Formula Sae Italy.
La competizione, a cui ogni anno partecipano migliaia di studenti universitari
sotto la regia dell'ATA, è in programma dal 29 agosto al  Circuito di Varano dè
Melegari (Parma).

LOAD-DATE: March 20, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              17 of 1000 DOCUMENTS


                                   La Stampa

                              15 marzo 2014 sabato
                               NAZIONALE EDIZIONE

Giù Ubi, Intesa, A2a e Ferragamo In controtendenza Mps e Pirelli

BYLINE: Luca; Fornovo

SECTION: ECONOMIA; Pag. 23

LENGTH: 167 parole


Piazza Affari riesce a limitare l'effetto delle tensioni in Crimea e a Milano
l'indice Ftse Mib ha segnato un calo finale dell'1,19% mantenendosi sopra la
quota dei 20mila punti (esattamente a quota 20.346) mentre l'indice Ftse All
share ha ceduto l'1,13% a 21.715 punti. Deboli soprattutto le banche, con Ubi
che ha ceduto il 3,34%, Intesa Sanpaolo il 2,80% e Mediobanca il 2,2%. In
controtendenza  Mps, cresciuta del 2% finale a 0,23 euro tra scambi molto forti
sulle ipotesi di interesse del fondo Usa Jc Flowers a una parte consistente
della quota della banca toscana in mano alla Fondazione.Male anche Finmeccanica
(-2,9%) e Telecom (-1,8%), ma tra i titoli principali il peggiore è stato A2A
(-3,9%) tra prese di beneficio dopo i conti e Salvatore Ferragamo (-3,4%).
Debole UnipolSai (-2,7%) in attesa di novità sulle attività da cedere ad
Allianz, positiva invece Pirelli (+1,1%) e Saipem, salita dell'1% finale dopo
aver ricevuto dal consorzio South Stream Transport un appalto da 2 miliardi.

LOAD-DATE: March 17, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              18 of 1000 DOCUMENTS


                                   La Stampa

                             14 marzo 2014 venerdì
                               NAZIONALE EDIZIONE

IL PUNTO Corrono Enel, Autogrill e Bpm In rosso Buzzi, Atlantia e Wdf

BYLINE: Giuseppe; Bottero

SECTION: ECONOMIA; Pag. 25

LENGTH: 166 parole


Piazza Affari ha chiuso in rosso, con  l'indice Ftse Mib in calo sul finale
dello 0,91% a 20.591 punti e l'All Share che ha perso lo 0,86% a 21.963 punti.
Sui mercati europei - tutti negativi - hanno pesato i timori a causa delle
tensioni in Ucraina che stanno inasprendo le relazioni tra Usa e Russia e dei
dati deludenti arrivati dalla Cina.   Tra i titoli migliori sul listino milanese
spiccano le Popolari: Bper  è salita del 4,61% e Bpm (+4,17%), al secondo rialzo
consecutivo dopo la presentazione del piano. Segno più anche per il Banco
Popolare (+2,15%), Mediobanca (+1,65%), Mps (+1,57%). Male  Ubi (-1,64%), Intesa
Sanpaolo (-1,86%) e Unicredit (-3,10%).  Sugli scudi Autogrill (+4,39%) nel
giorno della presentazione dei conti. Bene Enel (+1,86%), premiata dagli
analisti dopo i risultati e il piano industriale. Maglia nera  per Buzzi Unicem
(-3,17%), in flessione Atlantia (-2,97%) e World Duty Free (-2,9%), in calo i
titoli del lusso. Ha perso lo 0,86% Generali nel giorno dei dati.

LOAD-DATE: March 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              19 of 1000 DOCUMENTS


                                   La Stampa

                             14 marzo 2014 venerdì
                               NAZIONALE EDIZIONE

Fiat, nel trimestre trading profit più alto

BYLINE: francesco spini

SECTION: ECONOMIA; Pag. 24

LENGTH: 548 parole


Da Ginevra, dove è stato riconfermato presidente di Sgs, l'amministratore
delegato di Fiat e Chrysler, Sergio Marchionne, lancia segnali positivi sul
primo trimestre del gruppo: il trading profit - dice il numero uno del Lingotto
- dovrebbe essere più alto dello stesso periodo del 2013. Quanto al mercato,
Marchionne spiega che Fiat e Chrysler «l'anno prossimo non arriveranno di sicuro
a vendite per 5 milioni di unità. Ma può darsi che ciò accada nel 2016». Quanto
alle aree di sviluppo, la Russia ancora non c'è, ma resta nel mirino. Per ora,
afferma, «siamo stati fortunati a non essere ancora entrati, vista la
situazione. Adesso vediamo.

L'area continua a interessarci, quindi vogliamo entrare. Alla fine, i problemi
attuali saranno superati». In Cina Marchionne conta («speriamo...», dice) di
firmare a breve il contratto finale per Jeep. Quello che conta, però, è che «un
pezzo alla volta stiamo andando avanti. La cosa importante a questo punto è che
l'anno prossimo riparta bene il Brasile».Sul fronte finanziario, per Marchionne
l'indebitamento (a fine anno quello netto industriale era pari a 6,6 miliardi di
euro) del gruppo non rappresenta un problema.  «No, non sono preoccupato»,
conferma. «Sul mercato - spiega l'ad del gruppo  - c'è una liquidità
incredibile, esiste la disponibilità per finanziare l'attività del gruppo». A
chi gli chiede se il gruppo stia pensando a un convertendo, risponde così: «A
maggio si parlerà di struttura di capitale. Bisogna vedere i numeri, come sarà
l'indebitamento totale. I numeri ancora non li abbiamo».A proposito di
liquidità, Marchionne cita il bond collocato in mattinata da Cnh Industrial. A
fronte di un'offerta da 1 miliardo, la domanda è stata più che tripla, pari a
3,5 miliardi di euro. La maggior parte delle richieste per l'obbligazione
quinquennale  (la cui emissione è stata curata da Société Générale, Banca Imi,
Mediobanca e Commerzbank) è giunta dai fondi (per l'80%), quindi banche (8%),
assicurazioni e fondi pensione (6%), per lo più da Gran Bretagna (42%), Francia
(18%) e Italia (14%). A dimostrazione, appunto,  che la liquidità non
manca.Quanto all'anno in corso, Marchionne spiega che le perdite di
Fiat-Chrysler in Europa «saranno inferiori» ai 500 milioni registrati nel 2013.
E questo, nonostante i maggiori investimenti.  «Quest'anno abbiamo il lancio di
due vetture che assorbiranno i costi», spiega Marchionne. Il quale prosegue:
«Adesso lo stabilimento di Melfi ha parecchie persone che non stanno producendo
niente, ma stanno provando le macchine. Bisogna aspettare il lancio del modello
a luglio». Marchionne rileva che «nell'insieme le perdite dovrebbero diminuire
anche perché nel quarto trimestre partirà la seconda vettura a Melfi». Si
tratta, continua  il top manager, di «una macchina industriale che sta
ripartendo un pezzo alla volta. Melfi adesso andrà avanti».Quindi c'è l'impegno
che riguarda «il completamento della gamma di prodotti di Maserati e l'altro
investimento a Mirafiori. L'avete visto con i risultati di Maserati cosa
succede? Una volta che riparte la baracca, i numeri cambiano». Spiega che tenere
«questo mosaico in piedi e avere l'idea dell'insieme» è stato «un lavoro molto
complesso». Lo «si vedrà molto meglio a maggio», quando sarà presentato il nuovo
piano industriale.

LOAD-DATE: March 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              20 of 1000 DOCUMENTS


                                   La Stampa

                             13 marzo 2014 giovedì
                               NAZIONALE EDIZIONE

Corrono Bpm, Ubi e Mps Giù Tod's, Yoox e Moncler

BYLINE: Giuseppe; Bottero

SECTION: ECONOMIA; Pag. 25

LENGTH: 170 parole


Piazza Affari ha chiuso  in calo una seduta priva di spunti significativi, con
l'indice Ftse Mib che ha segnato una flessione dello 0,25% a 20.781 punti,
mentre l'All Share ha ceduto lo 0,31%. Milano ha fatto segnare perdite più
contenute rispetto agli altri listini europei, tutti col segno meno sulla scia
dei timori riguardo all'incertezza economica in Cina e alle tensioni
geopolitiche in Ucraina. Sul paniere principale, misti bancari ed energetici,
giù gli industriali. Bene Bpm (+5,28%), Ubi (+4,77%) ed Mps (+1,36%) dopo la
presentazione dei conti. In calo Mediobanca e Banco Popolare (-1,49% e -1,44%).
In netto calo il settore del lusso con Ferragamo (-2,85%), Yoox (-3,50%),
Moncler (-4,15%) e  Tod's,  maglia nera del listino che fa segnare una flessione
del 5,14%.  Nell'energia  bene Enel (+1,26%), negativi Saipem (-1,79%) e, in
misura più contenuta, Eni (-0,69%). Ha chiuso in rosso anche Campari (-3,97%)
che ha presentato i risultati e annunciato l'acquisizione della canadese Forty
Creek distillery.

LOAD-DATE: March 15, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              21 of 1000 DOCUMENTS


                                   La Stampa

                            12 marzo 2014 mercoledì
                               NAZIONALE EDIZIONE

La Cassazione: gli operai Fiom hanno diritto all'assunzione

SECTION: ECONOMIA; Pag. 29

LENGTH: 119 parole


Confermato, dalla Cassazione, il diritto all'assunzione di 145 operai con la
tessera della Fiom nella fabbrica della Fiat di Pomigliano, così come era stato
stabilito dalla Corte di Appello di Roma che, nel 2012, aveva ritenuto
discriminatorio non riassumere i metalmeccanici iscritti al sindacato guidato da
Maurizio Landini. La decisione è stata depositata nella giornata di ieri. Senza
entrare nel merito della vicenda, i supremi giudici hanno bocciato come
«inammissibile» il ricorso della Fiat in quanto proposto ancora in qualità di
"Fabbrica Italia Pomigliano" (Fip) nonostante, il primo marzo del 2013, ci sia
stata la cessione dello stabilimento campano incorporato nella Fiat Group
Automobiles (Fga).[r.e.]

LOAD-DATE: March 14, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              22 of 1000 DOCUMENTS


                                   La Stampa

                             11 marzo 2014 martedì
                               NAZIONALE EDIZIONE

Corre Rcs, bene Unicredit Giù Pirelli, frana Moleskine

BYLINE: Luigi; Grassia

SECTION: ECONOMIA; Pag. 25

LENGTH: 161 parole


Chiusura in  rialzo per Piazza Affari nella prima seduta settimanale con il Ftse
Mib +0,58% e l'All Share +0,53%. In evidenza Rcs (+4,25%) nel giorno in cui il
cda ha approvato i conti 2013 chiusi con un dimezzamento della perdita a 218,5
milioni.   Tra i bancari Unicredit +2,98%  alla vigilia dei conti e del piano
strategico, Intesa Sanpaolo +0,35%, Mediobanca +0,78%, e nel comparto
assicurativo  Generali +0,19%.Ben intonati gli energetici: Eni +0,46%, Enel
+0,37% e  Saipem +0,81%.  Contrastati gli industriali: Pirelli -1,73%,
Finmeccanica -0,93%, Fiat +0,19%  favorita dai dati sulle immatricolazioni di
febbraio in Brasile.Continua il buon momento di Telecom Italia che piazza un
+1,41%.Sul resto del listino in evidenza Juventus Fc (+1,26%) dopo l'allungo
nell'ultima di campionato sulla seconda in classifica, e cioè la Roma che invece
in Borsa ha ceduto l'1,62%. Tonfo per Moleskine (-9,6%) nel giorno della
diffusione dei conti 2013 e del piano 2014-2016.

LOAD-DATE: March 13, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              23 of 1000 DOCUMENTS


                                   La Stampa

                              8 marzo 2014 sabato
                               NAZIONALE EDIZIONE

Fiat festeggia l'otto marzo con «Benessere donna»

SECTION: ECONOMIA; Pag. 24

LENGTH: 80 parole


Fiat vara, in occasione della Festa delle donne dell'8 marzo, il progetto
«Benessere donna» per le proprie dipendenti in Italia. Obiettivo, diffondere la
prevenzione  delle patologie oncologiche femminili più diffuse, il tumore al
seno e quello al collo dell'utero. Lo screening prevede pap-test ed ecografia
mammaria. Il progetto sarà realizzato  tra marzo e l'estate negli stabilimenti
del gruppo. Il controllo è gratuito e con possibilità di effettuarlo durante
l'orario di lavoro.

LOAD-DATE: March 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              24 of 1000 DOCUMENTS


                                   La Stampa

                              7 marzo 2014 venerdì
                               NAZIONALE EDIZIONE

Giù le Popolari, Mps e Telecom Male Mediaset, corre Yoox

BYLINE: Luigi; Grassia

SECTION: ECONOMIA; Pag. 25

LENGTH: 160 parole


Piazza Affari chiude in rialzo sia pure  rimangiandosi sul finale gran parte dei
guadagni che aveva accumulato in giornata: in chiusura sia il Ftse Mib sia l'All
Share hanno fatto +0,39%. Per l'indice principale la quota di  20.838 punti
corrisponde al massimo da metà 2011 Sul paniere principale, contrastati i
bancari: bene Intesa Sanpaolo (+1,40%), Unicredit (+1,54%) e Mediobanca (+1,91%)
mentre fra le Popolari hanno  perso quota sia la Bpm (-3,62%) che il Banco
Popolare (-2,94%). Sottotono inoltre il Montepaschi di Siena (-1,77%) che si è
sgonfiato dopo il botto della vigilia. A dettare le vendite la smentita della
Fondazione Mps di non aver venduto la quota nella conferitaria. I volumi sono
stati da capogiro anche oggi con il 15% passato di mano. Negli altri comparti,
da segnalare Telecom Italia che ha perso il 2,05% nel giorno della riunione del
cda sui conti 2013, e Mediaset che ha lasciato sul parterre l'1,31%. Scatta
invece  Yoox (+5,44%).

LOAD-DATE: March 9, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              25 of 1000 DOCUMENTS


                                   La Stampa

                              6 marzo 2014 giovedì
                               NAZIONALE EDIZIONE

Corrono Mps, Bpm e Mediobanca Giù Ferragamo, Luxottica e Yoox

BYLINE: Giuseppe; Bottero

SECTION: ECONOMIA; Pag. 25

LENGTH: 168 parole


Ancora una seduta in rialzo a Piazza Affari. L'indice Ftse Mib ha guadagnato
l'1,38% a 20.756 punti, il livello più alto dal giugno 2011. L'indice All Share
ha chiuso a +1,34% a 22.120 punti.

Milano è stata di gran lunga la migliore tra le piazze europee. Mps, con un
balzo del 19,24%, ha guidato  il listino e il comparto bancario, per intero in
grande spolvero grazie al calo dello spread: tra i titoli migliori Bpm (+6,28%
dopo un avvio debole) e Mediobanca (+4,19%). Bene Unicredit  (+2,63%) e Intesa
Sanpaolo (+2,51%); tra le popolari, hanno corso Ubi (+2,73%), Bper (+2,4%) e
Banco Popolare (+1,78%).  Tra gli assicurativi su Azimut (+3,79%) e Unipolsai
(+2,32%); più cauta Generali (+0,49%). Anche ieri è continuata la marcia di Fiat
(+4,14%) ed Exor (+2,33%). Bene Telecom (+1,36%), che oggi riunisce il Cda per
l'esame del bilancio 2013. In crescita  Stm (+0,61%) e Mediaset (+1,81%). In
rosso Ferragamo (-0,9%) insieme con gli altri titoli del comparto lusso:
Luxottica ha perso l'1,33%, Yoox l'1,52%.

LOAD-DATE: March 8, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              26 of 1000 DOCUMENTS


                                   La Stampa

                             2 marzo 2014 domenica
                               NAZIONALE EDIZIONE

I soci del Banco Popolare danno il via all'aumento di capitale da 1,5 miliardi

SECTION: ECONOMIA; Pag. 10

LENGTH: 170 parole


L'aumento di capitale del Banco Popolare partirà il 31 marzo per concludersi il
17 aprile, a ridosso delle festività pasquali. È quanto emerso ieri a Lodi al
termine dell'assemblea degli azionisti dell'istituto che ha assegnato al Cda una
delega per la ricapitalizzazione da 1,5 miliardi, approvando quindi il
raggruppamento delle azioni in ragione di dieci a una.  Al termine dell'aumento
che si impone in vista dei nuovi requisiti patrimoniali e dopo essersi
rafforzata «per agire sul territorio in modo aggressivo», se ci saranno
opportunità di aggregazione «non ci tireremo indietro», ha indicato l'Ad del
Banco Pierfrancesco Saviotti. Per ora il gruppo, oltre all'operazione già
ampiamente garantita da un consorzio guidato da Mediobanca e Ubs, affiancate da
altri 19 istituti, si concentrerà sul piano industriale annunciato venerdì. Un
pacchetto di misure che promette di raggiungere nel 2016 un utile netto di 609
milioni e nel 2018 di 787 milioni. Il tutto con un pay-out sul dividendo nel
2016 al 40% sull'utile.

LOAD-DATE: March 4, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              27 of 1000 DOCUMENTS


                                   La Stampa

                              1 marzo 2014 sabato
                               NAZIONALE EDIZIONE

Balzano Banco popolare e Bpm Bene Finmeccanica e Ansaldo

BYLINE: Luigi; Grassia

SECTION: ECONOMIA; Pag. 25

LENGTH: 156 parole


Chiusura in rialzo per Piazza Affari con l'indice  Ftse Mib +0,60% e l'All Share
+0,59%. Fra le blue chip spunti per il Banco Popolare (che ha piazzato un +4,80%
grazie ai target del nuovo piano) e per Bpm (+4,55%). Tra gli altri finanziari,
Intesa Sanpaolo +1,35%, Unicredit -0,77%, Mediobanca -0,34% e Generali
+0,25%.Bene Eni (+0,58%) dopo l'accordo con Statoil e, al suo traino, la
controllata Saipem (+2,65%). Enel +0,16% e Snam +0,78% con i conti del 2013
migliori delle attese.Tonica Telecom Italia (+1,23% a quota 0,8235 euro per
azione) all'indomani del cda sulla corporate governance.Per quanto riguarda gli
industriali a maggior capitalizzazione, Fiat -0,52%, Finmeccanica +2,15% (e la
controllata Ansaldo Sts  +2,48%) e Pirelli -0,55% nel giorno in cui ha
ufficializzato la cessione del business della cordicella metallica per 255
milioni. Avanza Telecom (+1,23%). Pressoché invariata Luxottica (-0,02%)
all'indomani dei conti.

LOAD-DATE: March 3, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              28 of 1000 DOCUMENTS


                                   La Stampa

                            28 febbraio 2014 venerdì
                               NAZIONALE EDIZIONE

Giù Telecom e Prysmian Bene A2A e L'Espresso

BYLINE: Luigi; Grassia

SECTION: ECONOMIA; Pag. 25

LENGTH: 154 parole


Milano ancora debole con l'indice  Ftse Mib -0,38% e l'All Share -0,33%
nonostante il  buon segnale dalle aste dei Btp.  Telecom ruzzola perdendo il
4,29% nel giorno del cda sulla governance per un  report di Fitch. Debole anche
il gruppo Finmeccanica (-1,20%), per le ipotesi che Ansaldo Breda accusi perdite
superiori alle previsioni. Il calo è stato mitigato dall'annuncio
dell'aggiudicazione di una commessa per 240 milioni ad Alenia Aermacchi. A sua
volta Ansaldo Sts cede il 2,19%. In calo Prysmian (-2,16%), Fiat perde l'1,49%.
Il rialzo delle banche ammorbidisce le perdite del listino. Ubi sale dell'1,71%,
Bper +1,22%, Bpm +1,86%, Monte Paschi +2,66% e Mediobanca +1,33%. Balzo di Banca
Carige (+12,33%) dopo che il cda ha confermato l'aumento di capitale entro
giugno. Nell'energia, brillante A2A (+2,92%), tra i media L'Espresso +3,81%.
L'operazione Versace non galvanizza i titoli del lusso, oggi in ripiegamento.

LOAD-DATE: March 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              29 of 1000 DOCUMENTS


                                   La Stampa

                            28 febbraio 2014 venerdì
                               NAZIONALE EDIZIONE

Fiat conferma l'utile a 1,9 miliardi I profitti di Cnh salgono a 789 milioni

SECTION: ECONOMIA; Pag. 24

LENGTH: 270 parole


Fiat e Cnh Industrial hanno archiviato i conti del 2013, sui quali delibereranno
le rispettive assemblee convocate per il 31 marzo e il 16 aprile. Quella di Cnh
sarà per la prima volta ad Amsterdam, dove la società nata dalla fusione di Fiat
Industrial e Cnh ha la sede legale, stessa sorte che toccherà presto agli
azionisti Fiat, a uno degli ultimi appuntamenti assembleari al Lingotto.

I numeri   sono quelli già annunciati dalle due società il 29 e il 30 gennaio.
Fiat conferma l'utile della gestione ordinaria di 3,39 miliardi di euro e
l'utile netto consolidato di 1,9 miliardi, mentre la capogruppo presenta una
perdita di 227 milioni  per il 2013. Il bilancio di Cnh Industrial presenta un
utile netto di 789 milioni. Ai soci sarà proposta la distribuzione di un
dividendo di 0,20 euro per ciascuna azione ordinaria e il rinnovo della
composizione del Cda.  Fiat intanto, secondo l'agenzia Bloomberg, sta  studiando
l'emissione di un nuovo prestito convertendo da 2 miliardi di dollari e le
trattative preliminari con le banche sono già iniziate. L'ipotesi di un nuovo
prestito convertendo risale ai giorni dell'accordo con il fondo Veba per
l'acquisizione del 100% Chrysler. Per ridurre l'indebitamento determinato
dall'operazione non ci sarà un aumento di capitale, ha spiegato nelle scorse
settimane l'ad Sergio Marchionne. Il convertendo, invece, «potrebbe essere una
misura adatta», anche se «complessa». Si avvicina intanto l'appuntamento di
martedì  al Salone dell'Auto di Ginevra quando in anteprima  verrà presentata la
mini Jeep, il piccolo suv prodotto in Italia, nello stabilimento  di Melfi.  [l.
for.]

LOAD-DATE: March 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              30 of 1000 DOCUMENTS


                                   La Stampa

                            27 febbraio 2014 giovedì
                               NAZIONALE EDIZIONE

Cedono Telecom e Mediobanca Bene Stm, sprint di Unipol

BYLINE: Luigi; Grassia

SECTION: ECONOMIA; Pag. 33

LENGTH: 164 parole


Seduta debole per Piazza Affari (Ftse Mib -0,37% e All Share -0,28%). Sprint di
Stm (+4,52%) che prevede  un «periodo stabile di leggera crescita» per l'Europa,
che vale il 25% delle vendite. Bene Prysmian (+2,9%) dopo i conti, UnipolSai
(+2,54%) e Unipol (+9,05%) dopo la raccomandazione d'acquisto di Goldman Sachs
su entrambe. Tra i bancari in luce Banco Popolare (+1,6%), alla vigilia del Cda
sui conti e piano che verranno presentati e diffusi venerdì, e Fiat (+1,91%) con
l'outperform di Mediobanca. Poco mossa Mediaset (-0,34%) mentre Telefonica,
secondo ipotesi di stampa spagnola, accelera su Digital Plus, la pay tv iberica
della quale detiene il 22% cosi come il gruppo di Cologno. Vendite invece su
Telecom (-2,8%) alla vigilia del cda che ha all'ordine del giorno le proposte
sulla governance. A seguire Mediobanca (-1,44%) e Unicredit (-1,1%). Il gruppo
Espresso cede l'1,71% dopo i conti. Sempre nella galassia De Benedetti rialzo
invece per Cir (+2,13%) e Sogefi (+2,1%)

LOAD-DATE: March 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              31 of 1000 DOCUMENTS


                                   La Stampa

                           26 febbraio 2014 mercoledì
                               NAZIONALE EDIZIONE

Bpm e Saras boom, bene Indesit Arretra Prysmian, Moncler -11%

BYLINE: Luigi; Grassia

SECTION: ECONOMIA; Pag. 33

LENGTH: 160 parole


Chiusura in parità per la Borsa di Milano, con l'indice Ftse Mib  -0,02% e l'All
Share  +0,02%. Balzo di Bpm (+6,93%) su un report positivo; guadagnano le altre
popolari con Bper +0,87% e Banco Popolare (+2,88%). Bene Mediobanca (+1,96%).
All'estremo opposto Moncler che accusa una perdita del 10,99% all'indomani dei
conti preliminari 2013 e un  rallentamento delle vendite in avvio di 2014.Bene
nell'energia Eni (+0,34%) ed Enel Green Power (+0,50%), giù gli altri. Ma Saras
fa ancora un balzo  (+6,84%) grazia ai conti diffusi la scorsa settimana.
Pirelli sale dell'1,20%, Finmeccanica -0,91% nonostante AgustaWestland si sia
aggiudicata nuove commesse per elicotteri. Ripiega Salini Impregilo (2,02%),
Prysmian giù del 3,36% dopo i conti 2013 con utile in calo. Bene Italcementi
(+1,76%), Telecom sale dello 0,52%. Indesit +3,19% su ipotesi di ingresso di un
gruppo cinese. Parmalat (+0,40%) non risente dell'annuncio delle dimissioni
della maggioranza del cda.

LOAD-DATE: February 28, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              32 of 1000 DOCUMENTS


                                   La Stampa

                            25 febbraio 2014 martedì
                               NAZIONALE EDIZIONE

Corrono Ferragamo e Trevi Giù Autogrill e Wdf

BYLINE: Giuseppe; Bottero

SECTION: ECONOMIA; Pag. 25

LENGTH: 163 parole


Piazza Affari accelera nel finale  e, dopo una seduta incerta, l'indice Ftse Mib
ha guadagnato lo 0,42% a 20.477 punti, mentre l'indice l'All Share ha chiuso a
+0,45%. Bene i titoli del settore bancario, con il Banco Popolare in testa
(+2,2%), seguito da Intesa Sanpaolo (+1,82%) e Unicredit (+1,29%).    A guidare
i rialzi è stato  il lusso con Ferragamo (+2,22%) e Geox (+2,83%) sotto i
riflettori. Ha corso  anche Luxottica (+1,34%) dopo che  Mediobanca ha
confermato il giudizio «top pick» (miglior scelta).  Deboli Autogrill (-1,08%) e
World Duty Free (-1,04%). Prese di beneficio su Fiat (-0,72%).  Giù gli
assicurativi.  Fuori dalla blue chip, bene Indesit (+5,45%) in attesa che il Cda
valuti le offerte vincolanti raccolte dall'advisor Goldman Sachs. In rialzo
Trevi  (+5,08%), che si è aggiudicata nuove commesse in Medio Oriente per 100
milioni di dollari. Anche ieri è proseguito il rally di Tiscali (+25,48%) che da
mercoledì scorso è giunta a guadagnare oltre il +50%.

LOAD-DATE: February 27, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              33 of 1000 DOCUMENTS


                                   La Stampa

                            21 febbraio 2014 venerdì
                               NAZIONALE EDIZIONE

Bene Saipem, A2A e Fiat Scivolone di Mediaset

BYLINE: Luigi; Grassia

SECTION: ECONOMIA; Pag. 25

LENGTH: 161 parole


Piazza Affari chiude sulla soglia della parità (Ftse Mib +0,07% e All Share
+0,05%) ma balzano Saipem (+2,99%) e A2A (+2,19%) mentre scivola Mediaset
(-4,95%) sui timori per la debolezza della raccolta pubblicitaria.  Titoli
bancari a due velocità: Mps chiude in rialzo dello 0,73%, Bpm dello 0,10%, Bper
dello 0,06%, Intesa Sanpaolo sulla parità, il Banco Popolare (che ha subìto  il
downgrade di S&P's) ha perso lo 0,21%, Unicredit ha lasciato sul parterre lo
0,59%, Mediobanca l'1,17% all'indomani dei conti e Ubi Banca l'1,85%. Nel
risparmio gestito Azimut +1,3% e Mediolanum +0,67%.  Gli acquisti premiano
anche Fiat (+2,01%), Enel (+1,72%), Snam (+1,14%), Terna (+0,92% e nuovo massimo
storico a 3,742 euro) ) e Campari (+1,15%). Segno meno per il lusso con
Ferragamo in calo dell'1,16% e Tod's dello 0,45% mentre Yoox è salita dello
0,49%. Fuori dal listino principale Salini Impregilo è salita del 3,16%, balzo
del 12,3% per Risanamento, LVenture (-7,22%).

LOAD-DATE: February 23, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              34 of 1000 DOCUMENTS


                                   La Stampa

                            20 febbraio 2014 giovedì
                               NAZIONALE EDIZIONE

Mediobanca raddoppia i profitti con la vendita delle partecipazioni

SECTION: ECONOMIA; Pag. 18

LENGTH: 438 parole


Al giro di boa dei sei mesi, Mediobanca raddoppia gli utili e si mette al lavoro
sulla governance. Il patto si porta avanti, autorizzando Vincent Bollorè a
salire dal 6 all'8% e abbassando al 25% dal precedente 30% la soglia sotto la
quale scatta automaticamente la decadenza dell'accordo tra i grandi soci che
oggi coagulano appena il 30,5%. Ma a sorprendere gli analisti è stato il
risultato della semestrale (l'esercizio di Piazzetta Cuccia chiude a fine
giugno). Rispetto ai 123,8 milioni portati a casa un anno fa, l'ultima riga del
bilancio evidenzia  304,7 milioni di profitti, quindi in rialzo del 146%. Merito
in buona parte del contributo del portafoglio azionario. Il piano d'impresa che
ha impresso alla banca guidata dall'ad Alberto Nagel una svolta a favore del
business bancario a scapito delle partecipazioni (non più strategiche ad
eccezione di Generali), ha condotto a una nuova ondata di vendite per un totale
di 512 milioni di euro.

Tra le quotate sono state vendute azioni di Gemina (con utili per 38,6 milioni),
dei grandi magazzini Saks (29 milioni), e in misura minore di Rcs. Tra le non
quotate, invece il prestito soci di Telco (la holding che ha il 22,4% di
Telecom) è stato smobilizzato in cambio di azioni di Telefonica per 94,9 milioni
«recentemente cedute sul mercato», con utili per 67,2 milioni. In tutto le
cessioni hanno generato profitti pari a 152 milioni. Cresce inoltre l'apporto
delle società consolidate a patrimonio netto (da 85,8 a 131,1 milioni), per lo
più grazie a Generali. Quanto all'attività bancaria, il margine di interesse
sale del 3% (535 milioni) con una spinta particolare della componente retail
(Compass e Che Banca!): +10% a 377 milioni. La diversificazione con la parte
corporate dà i primi frutti. Quanto al tema crediti deteriorati, quelli  netti
rappresentano il 3% degli impieghi, a fronte del 10% della media italiana;
l'indice di copertura è pari al 46%, contro il 41% medio delle altre banche. Sul
punto, sottolinea Nagel, «abbiamo un terzo dei problemi delle sei banche
principali italiane anche per effetto di un diverso business mix». L'ad dice che
nei prossimi sei mesi «vogliamo migliorare la governance in modo da essere piu
attraenti per gli investitori». Il patto si è portato avanti con la nuova soglia
per la decadenza, per avere maggiori margini di manovra sebbene al momento
nessun socio avrebbe manifestato la volontà di uscire. Il prossimo passo sarà
quello di eliminare i gruppi di azionisti. Bollorè, intanto, si rafforza e, con
l'8%, sarà il secondo socio dietro Unicredit. Il commento del finanziere
bretone? «Tout va bien», tutto va bene. [F. SP.]

LOAD-DATE: February 22, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              35 of 1000 DOCUMENTS


                                   La Stampa

                            18 febbraio 2014 martedì
                               NAZIONALE EDIZIONE

Bene Mediaset, Bpm e Telecom Realizzi su Enel e Terna

BYLINE: Luigi; Grassia

SECTION: ECONOMIA; Pag. 25

LENGTH: 156 parole


I mercati rispondo bene  al nuovo governo Renzi ma soprattutto al miglioramento
dell'outlook sul rating sovrano da parte di Moody's; peraltro Fitch conferma
l'outlook negativo. In  chiusura Ftse Mib  +0,11% e All Share +0,19%.     Fra le
banche si segnalano lo spunto di Bpm (+2,74%), Mediobanca +1,66% e Intesa
Sanpaolo (+1,39%). Bene Unipol (+1,50%). Giù invece  i titoli dell'energia, con
Enel a -0,97%, esattamente come Terna. Nell'industria Pirelli cede l'1,35% e
Prysmian l'1,14%, sale invece  Finmeccanica (+1,38%). Telecom registra un
guadagno del'1,53%.Nel lusso si anima Luxottica (+1,62%) dopo che
l'amministratore delegato  Andrea Guerra ha declinato la proposta di un incarico
governativo. Bene Ferragamo (+1,53%), Cucinelli (+2,24%) e Geox (+1,65%).Nel
settore dei media, L'Espresso  sale dell'8,17% su un report positivo, Mediaset
del 3,41%, Mondadori del 5,85% e Rcs dell'1,26%. Nell'immobiliare Aedes realizza
un +28,09%.

LOAD-DATE: February 20, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              36 of 1000 DOCUMENTS


                                   La Stampa

                            18 febbraio 2014 martedì
                               NAZIONALE EDIZIONE

Esami Bce, due banche inciampano sui documenti

SECTION: ECONOMIA; Pag. 24

LENGTH: 214 parole


Mentre parte la fase due dell'«asset quality review», l'analisi con cui la Bce
intende effettuare la radiografia di 128 istituti europei, arrivano i primi
parzialissimi esiti della prima fase sui 15 istituti italiani coinvolti. Secondo
quanto riportato da un documento indirizzato alle banche coinvolte dalla Banca
d'Italia - e riportato dall'agenzia Bloomberg - due istituti avrebbero prodotto
una documentazione carente  a proposito del proprio portafoglio crediti, quattro
non sarebbero stati tempestivi nella consegna, la cui scadenza era al 31
dicembre. Qualcuno non ha fatto bene i compiti, insomma. Fonti finanziarie fanno
notare che si tratta di un documento di lavoro con analisi (nel complesso
positive, si fa sapere)  del tutto preliminari e ininfluenti ai fini dell'esito.
Il test è in pieno svolgimento. Ieri ha preso il via la fase due dell'«asset
quality review» che si concluderà il 18 luglio. Sotto esame sono Unicredit,
Intesa Sanpaolo, Mediobanca, Carige, Mps, Credito Valtellinese,  Popolare
dell'Emilia Romagna,  Popolare di Milano, Popolare di Sondrio, Popolare di
Vicenza,  Banco Popolare, Credito Emiliano, Iccrea, UniCredit,  Ubi Banca e
Veneto Banca. Negli istituti più grandi sono in arrivo circa 23 ispettori, 12
in ciascuna di quelle più piccole. [F. SP.]

LOAD-DATE: February 20, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              37 of 1000 DOCUMENTS


                                   La Stampa

                            17 febbraio 2014 lunedì
                               NAZIONALE EDIZIONE

A Torino cresce la fabbrica dei talenti internazionali

BYLINE: Walter Passerini

SECTION: TUTTOSOLDI; Pag. 27

LENGTH: 676 parole


All'ultimo career day la scorsa settimana hanno partecipato 37 aziende, da
Accenture a Bain, da Bnp a Bosch, da Cnh a Ferrero, da Gucci a l'Oréal, passando
per Lvmh, Mediobanca, Piaggio, Unicredit e Vodafone. Tutti nomi a caccia di
talenti, che hanno sottoposto ai raggi X centinaia di giovani alunni ed ex
alunni in cerca di carriera.  La Escp Europe, presente a Torino, Londra, Parigi,
Madrid e Berlino, conferma così  il suo Dna di business school di livello
internazionale. Il placement lo dimostra, come gli stessi programmi dei master
offerti: i master pre-esperienza lavorativa, che sono il MiM (Master in
Management) e il Meb (Master in European Business) e che comprendono una
internship di almeno tre mesi ogni anno come parte integrante del percorso di
studio internazionale che prosegue nelle altre quattro capitali.

Gli studenti dei master MiM e Meb sono giovani selezionati e ad elevato
potenziale. I dati aggregati di tutti i campus Escp Europe (Torino, Londra,
Parigi, Madrid e Berlino) indicano tempi di inserimento nel lavoro tra i più
rapidi e le prospettive di carriera in ambito europeo: nel MiM assunzione prima
dalla conclusione del master per il 74% degli studenti, di cui il 44% inizia la
propria carriera fuori del proprio paese di origine; per il Meb assunzione prima
dalla conclusione del master per il 93% degli studenti, di cui il 78% in ambito
internazionale. Gli studenti del campus di Torino trovano mediamente
collocazione in azienda a non più di un mese e mezzo dal termine delle lezioni
con un placement per gli stage lavorativi del 100%. Nel 2013 sono state 243 le
offerte di stage e lavoro monitorate (+31,1%), con 436 interviste in totale
(+46,8% rispetto al 2012), per una media di 5,4 interviste per studente: il
14,64% in più rispetto al 2012.ClassificheLa Escp Europe è una business school
internazionale, nata nel 1819 come prima Grande École francese, ed è la più
antica scuola manageriale del mondo, la prima ad aver introdotto un modello
multicampus fin dal 1973. È  oggi riconosciuta dal Financial Times come la
undicesima migliore business school d'Europa . È  la prima in Italia per
programmi Master in Management pre-esperienza lavorativa (la seconda al mondo),
è prima in Italia per Executive Mba (14° in Europa, 25° nel mondo), fra le prime
40 al mondo per Executive programs. Ogni anno la scuola forma 4mila studenti,
mentre sono oggi 35mila gli ex allievi che occupano posizioni di rilievo nelle
maggiori aziende internazionali. Dal 2004 è presente a Torino, con il supporto
della Chambre de Commerce et d'Industrie de Paris, la Camera di Commercio di
Torino, la Facoltà di Economia dell'Università degli Studi di Torino. Il MiM
(Master in Management) è un percorso di laurea magistrale internazionale della
durata di tre anni, in tre paesi, nelle tre lingue, che rilascia tre titoli
europei di laurea. È rivolto sia a studenti universitari al secondo anno di
facoltà economiche sia a laureati di primo livello provenienti da di qualsiasi
facoltà che vogliano intraprendere una carriera internazionale in ambito
economico. Il Meb è un master in General Management post universitario di un
anno in due Paesi. È rivolto a laureati sia di primo che di secondo livello di
qualsiasi facoltà universitaria (non necessariamente economica) che vogliano
posizionarsi sul mercato del lavoro. L'Executive Master in Business
Administration (Mba) è il gradino più elevato di specializzazione manageriale e
il percorso più indicato per accelerare la carriera per chi già lavora,
progettato in modo da essere compatibile con l'attività lavorativa. «I nostri
punti di forza - dice Francesco Rattalino, direttore generale di Escp Europe,
Torino campus - sono il codice genetico internazionale, che permette di
realizzare  esperienze in altri due o tre paesi, e la selezione dei talenti. I
ragazzi italiani sono ad alto potenziale e ben formati nelle nostre università;
quella che manca spesso è l'esperienza pratica, vantaggio che i giovani degli
altri paesi europei hanno, insieme a una perfetta conoscenza dell'inglese».

LOAD-DATE: February 19, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              38 of 1000 DOCUMENTS


                                   La Stampa

                            15 febbraio 2014 sabato
                               NAZIONALE EDIZIONE

Balzano Finmeccanica e Tod's Giù telecom, crolla Ansaldo

BYLINE: Luigi; Grassia

SECTION: ECONOMIA; Pag. 25

LENGTH: 158 parole


Piazza Affari migliore d'Europa con l'indice  Ftse Mib in  crescita dell'1,62% a
quota 20.436 punti, ritoccando ancora una volta i massimi dal luglio 2011, e
l'All Share  All Share +1,53% a 21.712 punti.Segni più  per quasi tutte le blue
chip, e in particolare per i titoli finanziari ed  energetici e il settore
lusso. In particolare  Finmeccanica fa +4,99%,  Tod's +4,32% e  Banco Popolare
+4,02%. Quasi altrettanto bene l'accoppiata del Lingotto: Cnh Industrial +3,68%
e Fiat +2,80% e fra gli altri  industriali, Pirelli +2,35%. Fra i titoli in calo
invece Mps (-0,76%) e  Telecom Italia (-0,93%). Ansaldo Sts perde addirittura
il 4,09% dopo le indiscrezioni che possa confluire in una società con gli asset
profittevoli di Ansaldo Breda.Per quanto riguarda i bancari, Intesa Sanpaolo
+1,31%, Unicredit +2,38%, Mediobanca +1,62%, Ubi Banca +2,67%. Tra gli
assicurativi, Generali +1,58%. In evidenza gli energetici, con Enel +2,32% ed
Eni  +1,65%.

LOAD-DATE: February 17, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              39 of 1000 DOCUMENTS


                                   La Stampa

                            15 febbraio 2014 sabato
                               NAZIONALE EDIZIONE

Mediobanca vende il 2% e scende nel capitale di Rcs

SECTION: ECONOMIA; Pag. 23

LENGTH: 154 parole


Mediobanca ha ceduto sul mercato, nel mese di gennaio, diversi pacchetti di
azioni ordinarie di Rcs Mediagroup per un totale pari al 2,13% del capitale
ordinario del gruppo editoriale, incassando  13,4 milioni di euro. L'istituto di
Piazzetta Cuccia, che secondo le ultime comunicazioni a Consob risultava avere
in portafoglio il 14,997%, ha ceduto 22 pacchetti di titoli fra un prezzo minimo
di 1,30032 e un massimo di 1,577737 euro. L'operazione  è in  coerenza con
quanto annunciato nel piano strategico di Mediobanca, che punta a vendere, pur
con gradualità,  tutte le sue partecipazioni. Il pacchetto complessivo ceduto a
gennaio è, finora, il più grosso.  Ieri, intanto, il consigliere Tarak Ben Ammar
ha annunciato che Vincent Bollorè «di sicuro» salirà all'8% di Mediobanca «se
gli altri soci saranno d'accordo e glielo chiederemo» il prossimo 19 febbraio in
occasione della riunione del patto di sindacato. [r. e.]

LOAD-DATE: February 17, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              40 of 1000 DOCUMENTS


                                   La Stampa

                            14 febbraio 2014 venerdì
                               NAZIONALE EDIZIONE

Brilla il Banco Popolare Bene Mediaset, giù Ferragamo

BYLINE: Luigi; Grassia

SECTION: ECONOMIA; Pag. 25

LENGTH: 159 parole


Seduta in lieve calo per Piazza Affari (-0,17%) con il Ftse Mib che resiste però
sopra i 20 mila punti (20.110). Per l'All Share il passivo è stato dello 0,12%.
Ottima prestazione del Banco Popolare (+4,42%) grazie alla  raccomandazione
«buy» di Nomura, dopo l'indicazione del consorzio di garanzia per l'aumento di
capitale. Resta in evidenza Bper (+1,85%) che inverte la rotta nel finale.
Chiude bene  Mediaset (+1,44%). Invece perdono posizioni  Azimut (-1,92%),
Mediolanum (-1,73%) e nel lusso Ferragamo (-1,72%) per il «sell» di SocGen. E
risultano  in calo Saipem (-1,53%) e Mediobanca (-1,39%): quest'ultima con
l'ipotesi di un socio estero tramontata. Poco sopra la parità Telecom (+0,12%) e
Fiat (+0,07%). Cedente Eni (-0,18%) che ha diffuso i conti e il piano
industriale.Fuori dal paniere principale bene Saras (+5,73%) con
Kepler-Cheuvreux che alza il prezzo obiettivo a 0,8 euro ma conferma
l'indicazione «reduce». Brilla Bialetti (+12,01%).

LOAD-DATE: February 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              41 of 1000 DOCUMENTS


                                   La Stampa

                            14 febbraio 2014 venerdì
                               NAZIONALE EDIZIONE

Mediobanca, nessun nuovo socio al posto di Groupama

BYLINE: milano

SECTION: ECONOMIA; Pag. 23

LENGTH: 181 parole


Non ci sarà nessun nuovo socio straniero in Mediobanca. Ancora a dicembre il
finanziere bretone Vincent Bollorè lasciava intendere come fosse imminente la
presentazione del nuovo azionista internazionale («non francese», aveva
specificato) che  col 3%  avrebbe colmato il buco nell'azionariato estero
(storicamente all'11%) di Piazzetta Cuccia dopo che Groupama a ottobre 2013
aveva svincolato la propria quota del 5%.Nel patto invece resterà un solo socio
internazionale, Bollorè, il quale all'assemblea del patto di mercoledì chiederà
di salire dal 6 all'8%. In quella riunione il patto aprirà il cantiere della
propria riforma che dovrebbe contemplare, tra l'altro, l'eliminazione dei
gruppi. Ieri, invece il cda ha esaminato la bozza di risposta ai recenti rilievi
ispettivi   di Banca d'Italia, discutendo dei rapporti tra cda e comitati.
Sempre il 19, il cda la ratificherà. Successivamente si aprirà il dibattito per
adeguare la governance alle richieste che Bankitalia ha rivolto a tutte le
banche e che concernono anche i poteri del presidente e il  numero di
consiglieri. [F. SP.]

LOAD-DATE: February 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              42 of 1000 DOCUMENTS


                                   La Stampa

                           12 febbraio 2014 mercoledì
                               NAZIONALE EDIZIONE

Moody's abbassa i rating del gruppo Fiat

BYLINE: MARINA CASSI

SECTION: ECONOMIA; Pag. 30

LENGTH: 271 parole


Moody's ha tagliato il rating del gruppo Fiat a B1 (da Ba3) e abbassato a B2 (da
B1) il giudizio sul debito delle controllate del gruppo, Fiat finance and trade,
Fiat finance North America e Fiat finance Canada. Sono invece migliorati gli
outlook su tutti i rating: da negativo a stabile.

«Abbiamo abbassato i rating - ha spiegato Falk Frey, senior vice president  e
analista capo per Fiat - alla luce della performance più debole delle attese nel
2013 e delle sfide  da affrontare» per centrare gli obiettivi 2014. Le misure di
Moody's prendono in considerazione anche l'esborso di 1,27 miliardi per
l'acquisto del 100% di Chrysler Group.Intanto in Italia Fca ha incontrato i
sindacalisti della Fiom, cui ha illustrato i risultati del cda del 29 gennaio.
Il responsabile nazionale Fiat della Fiom, Michele De Palma: «la riunione
conferma le nostre preoccupazioni. Il piano industriale sarà comunicato solo a
maggio, e  l'azienda non ha fornito elementi sulla saturazione degli impianti
nei quali sono in corso riorganizzazioni e ristrutturazioni». Fiom ha chiesto
una consultazione unica con tutti i delegati su cassa integrazione, picchi
produttivi  e sicurezza. L'azienda ha ribadito che procederà con un tavolo con i
sindacati firmatari del contratto di gruppo e uno con la Fiom.  I meccanici Cgil
hanno anche scritto alle altre organizzazioni: chiedono «di superare i tavoli
separati». Ma Fim e Uilm hanno nuovamente detto no: ritengono che al tavolo  po
ssa stare solo chi ha firmato. Uliano, (Fim): «Gli accordi che abbiamo fatto
hanno dato risposte anche salariali ai lavoratori, è la Fiom che non sta dando
risposte».

LOAD-DATE: March 21, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              43 of 1000 DOCUMENTS


                                   La Stampa

                            11 febbraio 2014 martedì
                               NAZIONALE EDIZIONE

IL PUNTO Boom di Buzzi e Tecnimont Giù Telecom e Mediolanum

BYLINE: Luigi; Grassia

SECTION: ECONOMIA; Pag. 25

LENGTH: 163 parole


Indici fermi a Piazza Affari con il  Ftse Mib -0,05% e  l'All Share  invariato.
In evidenza  Mps (+2,27%) e Buzzi (+4,05%): la prima sulla scia delle
indiscrezioni di possibili contatti tra la fondazione e alcuni fondi esteri, la
seconda grazie ai dati preliminari 2013, pubblicati venerdì e risultati migliori
delle attese. Maire Tecnimont fa +5,42% dopo aver firmato un grande contratto.
In calo  Telecom (-1,91%).Nel comparto bancario, chiudono in territorio negativo
Intesa Sanpaolo (-0,67%) e Unicredit (-0,44%); in rosso anche Mediobanca
(-0,36%) e Bpm (-0,7%). Scivolone per Mediolanum (-3,46%) dopo che Banca
Mediolanum ha annunciato un calo della raccolta netta a gennaio; tra gli
assicurativi, Generali chiude a +0,31% e Unipolsai a -0,18%.Ribasso per Fiat
(-0,82%) e Cnh (-1,03%); nel comparto industriale, sale Pirelli (+1,1%) e scende
Finmeccanica (-0,68%). Mediaset guadagna l'1,03% e Stm l'1,57%; contrastati i
titoli del lusso (Ferragamo +2,52%, Luxottica -0,18%).

LOAD-DATE: February 13, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              44 of 1000 DOCUMENTS


                                   La Stampa

                            11 febbraio 2014 martedì
                               NAZIONALE EDIZIONE

Marchionne chiude su Chrysler Da Fiat 5 miliardi al fondo Veba

BYLINE: teodoro chiarelli

SECTION: ECONOMIA; Pag. 24

LENGTH: 412 parole


«Ora con Veba non abbiamo più nulla in sospeso». Così Sergio Marchionne,
amministratore delegato di Fiat e presidente e ad di Chrysler, ha annunciato il
regolamento di operazioni di finanziamento per 5 miliardi di dollari e il
rimborso integrale dell'obbligazione a favore del fondo che gestisce le
prestazioni previdenziali e sanitarie dei lavoratori dell'auto iscritti al
sindacato americano. «Fiat e Chrysler hanno insieme soddisfatto tutti gli
impegni finanziari che furono assunti per Chrysler nel 2009. Nessuno rimane in
sospeso». Ma più che l'epilogo di una vicenda, per il manager italo-canadese si
tratta di una ripartenza. «E' la testimonianza del duro lavoro delle persone di
Chrysler negli ultimi 5 anni e pone le basi per una nuova fase di rafforzamento
della nostra presenza a livello globale come parte di Fiat Chrysler
Automobile».Chrysler ha raccolto 3 miliardi di dollari con l'emissione di
obbligazioni senior garantite e altri 2 miliardi di dollari con finanziamenti
senior garantiti, utilizzando il ricavato per rimborsare anticipatamente i quasi
5 miliardi, inclusi gli interessi maturati e non ancora pagati, dovuti in forza
dell'obbligazione senior non garantita emessa il 10 giugno 2009 a favore del
trust Veba per  nominali 4,587 miliardi di dollari.Il risparmio di costi per
interessi che il gruppo Fiat si attende di realizzare a seguito di questa
iniziativa di rifinanziamento è pari a circa 134 milioni di dollari annui, per
il periodo che va dal 2014 al 2016.«L'operazione - ha sottolinea Marchionne -
porta a positivo compimento, e prima del previsto, il percorso che ha condotto i
governi statunitense e canadese, lo Uaw e il Veba, insieme a Fiat, ad assumersi
il compito di fare sì che Chrysler tornasse a essere un'azienda automobilistica
vitale.

Con l'integrale e anticipata restituzione dei finanziamenti governativi nel
2011, l'acquisizione da parte di Fiat della partecipazione del Veba in Chrysler
a gennaio di quest'anno e la totale monetizzazione dell'obbligazione verso il
Veba, circa nove anni prima della sua scadenza, Fiat e Chrysler hanno insieme
soddisfatto tutti gli impegni finanziari che furono assunti per Chrysler nel
2009».Ora  Marchionne può concentrarsi sul piano industriale triennale che
presenterà a inizio  maggio negli Stati Uniti, appuntamento che sarà preceduto
dall'ultima assemblea ordinaria degli azionisti Fiat in Italia il 31 marzo (ce
ne sarà poi, nei prossimi mesi, anche una straordinaria sulla fusione).

LOAD-DATE: February 13, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              45 of 1000 DOCUMENTS


                                   La Stampa

                            9 febbraio 2014 domenica
                               NAZIONALE EDIZIONE

Bankitalia apre alla "bad bank" di sistema

BYLINE: francesco spini

SECTION: ECONOMIA; Pag. 26

LENGTH: 598 parole


«Ho ascoltato con sorpresa, ora vedremo cosa significherà». Le parole di Pier
Francesco Saviotti, amministratore delegato  del Banco Popolare, lasciano ben
intuire lo stupore dei banchieri di fronte all'apertura - del tutto inattesa -
che giunge dal governatore di Banca d'Italia, Ignazio Visco, a  soluzioni più
ambiziose di «bad bank» in cui far confluire i crediti deteriorati. Nel corso
del suo intervento al 19° congresso Assiom-Forex, Visco affronta il tema della
montagna dei prestiti deteriorati che gravano sui bilanci e generano «tensioni
sull'offerta di credito», proprio  mentre molti istituti sono alle prese con gli
aumenti di capitale in vista degli stress test dell'Eba.Certo, secondo il
governatore «vanno nella giusta direzione interventi, quali quelli in corso
presso alcune banche, volti a razionalizzare la gestione dei crediti deteriorati
con la creazione di strutture dedicate in grado di aumentare l'efficienza delle
procedure e la trasparenza di questi attivi». Riferimento ad esempio al veicolo
allo studio tra Unicredit, Intesa Sanpaolo e Kkr, o ai fondi che Mediobanca sta
approntando e che sarebbero d'interesse soprattutto per le banche di dimensione
medio-piccola.Ma Visco apre anche a «interventi più ambiziosi, da valutare anche
nella loro compatibilità con l'ordinamento europeo». Interventi (proprio le
norme Ue sugli aiuti di Stato, impediscono però di seguire il modello spagnolo)
che «non sono da escludere» e che «possono consentire di liberare, a costi
contenuti, risorse da utilizzare per il finanziamento dell'economia». Un
incoraggiamento ad approfondire il tema, in un momento in cui, assicura il
presidente dell'Abi, Antonio Patuelli, non c'è «nessuna trattativa» sul tema tra
banchieri e istituzioni.

Il cantiere, insomma, si apre ora.Ma «è gestibile una bad bank a livello
nazionale? Se fosse così sarebbe forse la soluzione», dice Saviotti. Il «suo»
Banco Popolare (che ad aprile lancerà l'aumento da 1,5 miliardi), come Ubi e
Veneto Banca, procede sulla strada della cessione dei crediti. Non sono, questi,
tra gli istituti interessati alla proposta di Mediobanca, altra iniziativa
sistemica che trova appeal tra le banche medio-piccole.  Le grandi invece, come
si è visto, si stanno già muovendo (anche creando veicoli al proprio interno) e
sono caute su altre strade. Per il presidente del consiglio di gestione di
Intesa Sanpaolo, Gian Maria Gros-Pietro, quello di Visco è «un incoraggiamento a
ricercare soluzioni». L'ad di Unicredit, Federico Ghizzoni, frena: «Nessuno ci
ha proposto una "bad bank" di sistema. Credo però che le banche di una certa
dimensione siano in grado di gestirsi da sole». E Fabrizio Viola, ad di Mps,
dice che ci sono  «tanti aspetti tecnici da approfondire, dai prezzi di
trasferimento al finanziamento di queste società», prima di dire se la cosa
possa interessare o meno Siena. Del resto l'attesa è tutta sulla Fondazione, in
cerca di compratori per il suo 33,5% del Monte in modo da sbloccare l'aumento da
3 miliardi di euro già slittato da gennaio a maggio. Indiscrezioni indicano
l'interesse del fondo sovrano del Qatar su una quota tra il 10 e il 20%. Viola
invita il presidente della Fondazione, Antonella Mansi, a stringere, sperando
che alle parole «e in questo periodo ne sono state spese davvero tante, seguano
finalmente e a breve fatti concreti». Anche Giuseppe Castagna, neo ad di Bpm,
conta di avviare «velocemente» l'aumento da 500 milioni, entro il 30 aprile. Chi
invece nega ricapitalizzazioni in vista è Ubi: «Abbiamo gli indici di capitale
più alti d'Italia», assicura l'ad Victor Massiah.

LOAD-DATE: February 11, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              46 of 1000 DOCUMENTS


                                   La Stampa

                            9 febbraio 2014 domenica
                               NAZIONALE EDIZIONE

ICONE Più ricca la famiglia 500 Ecco la L Beats Edition

BYLINE: CORRADO CANALI

SECTION: SPECIALI; Pag. 44

LENGTH: 601 parole


È  una Fiat che sta cambiando faccia. Ci spiega come  Gianluca Italia,
responsabile del marchio per Europa, Medio Oriente e Africa (area Emea): «Grazie
alla 500, Fiat è oggi sempre più un marchio emozionale e aspirazionale. Ma resta
un brand legato alla funzionalità, all'efficienza e alla simpatia.  Fiat è anche
Panda,  una famiglia che, al primo anno completo di disponibilità, continua a
essere l'auto più venduta in Italia ma  in Europa se la cava molto bene, visto
che è al secondo posto dietro alla 500. Questi due modelli sono le  anime del
marchio.

Oggi in Europa, nel segmento delle citycar, un'auto su tre vendute è una Fiat».
Ma come si ottengono risultati così importanti? «Per arrivare a certi picchi -
continua Italia - il fatto che la Panda sia l'unica citycar disponibile anche a
trazione integrale aiuta.Come serve che 500 e Panda abbiano una gamma molto
ampia di motori, inclusi i bi-fuel a Gpl e TwinAir Turbo a metano». Insomma, in
futuro dobbiamo aspettarci sempre più modelli funzionali e divertenti. In attesa
di conoscere le novità di Panda che saranno svelate al Salone di Ginevra, è
indicativo ripercorrere i successi della gamma 500. «Sono piaciute le novità
introdotte l'anno scorso - osserva Italia  - come le due varianti della 500L, la
Trekking col suo look da off-road, ma anche la Living a 7 posti, più le due
serie speciali, una glamour chiamata GQ e la S, cioè la versione che ha tirato
fuori l'anima più maschile e sportiva della 500 e ne ha sostenuto il successo,
raggiungendo il 15% delle richieste. Gran parte delle quali sono vendite
aggiuntive. La nostra icona 500 ha dimostrato di essere un modello senza età».
Infatti ha ripetuto lo stesso record di quota raggiunto nel 2008, primo anno
della sua nuova storia: «L'anno scorso abbiamo superato il tetto del milione e
200 mila 500 vendute dal lancio. Solo nell'area Emea ne abbiamo vendute quasi
163 mila, circa il 9% in più del 2012. Oggi vendiamo il 75% delle 500 fuori
dall'Italia e la nostra icona è presente in più di 100 mercati nel mondo. In
Europa, la 500 è sul podio in ben 18 Paesi ed è la numero 1 in 10, dove ha fatto
segnare quote a doppia cifra in Spagna e in Gran Bretagna, mentre in altri Paesi
come Francia e Germania, la 500 è la prima fra le auto d'importazione. Così per
la prima volta dal lancio, proprio  la 500 è stata la citycar più venduta in
Europa. Noi, in Fiat, questo successo lo chiamiamo effetto 500». Ad aprile,
inoltre, è in programma un lancio importante, una  versione speciale della 500L,
la Beats Edition realizzata sulla base della Trekking ed equipaggiata con un
impianto stereo dotato di amplificatore da 520 watt per una qualità sonora
eccezionale. La carrozzeria bicolore è disponibile sia con vernice opaca e tetto
nero, sia in colori metallizzati, ma sempre negli accostamenti grigio e nero o
viceversa. Altrettanto fuori dagli schemi sono i cerchi in lega, neri e con le
sette razze che fanno intravedere le pinze dei freni rosse. All'interno, la
dotazione di serie prevede il climatizzatore bizona e i sedili in pelle e
tessuto. Due  i motori debuttanti, il 1400 cc turbo da 120 Cv a benzina (Euro 6,
con una spinta vigorosa quanto fluida) e  il 1600 cc turbodiesel Multijet II,
sempre da 120 Cv, con una gran  coppia anche ai bassi regimi.  Su strada le due
Fiat 500L Beats Edition benzina o diesel si apprezzano per il confort, la
spaziosità all'interno, ma anche per la notevole manovrabilità. I prezzi della
Beats Edition variano  dai 23.510 euro della 1.4 da 120 Cv ai  25.010 euro della
1.6 Multijet da 105 Cv, fino  ai 25.710 euro della 1.6 Multijet da 120 Cv.

LOAD-DATE: February 18, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              47 of 1000 DOCUMENTS


                                   La Stampa

                            7 febbraio 2014 venerdì
                               NAZIONALE EDIZIONE

Mps guida lo sprint delle banche Boom di Azimut, Enel e Mediaset

BYLINE: Luigi; Grassia

SECTION: ECONOMIA; Pag. 25

LENGTH: 151 parole


Chiusura di seduta in netto rialzo per la Borsa di Milano: l'indice Ftse Mib
termina ai massimi con un +2,28% e l'All Share sale del 2,18%. Banche in
evidenza per via delle indiscrezioni circa i diversi progetti di creazione di
bad bank in cui far confluire i crediti dubbi. Intesa Sanpaolo sale del 2,95%,
Unicredit dell'1,38%, Monte Paschi del 5,43%, Mediobanca +3,67%, Bper +4,65%.
Bene anche gli assicurativi, con Generali +2,31%, Unipol sfiora il 4%. Azimut
scatta (+6,35%) sui dati della raccolta di gennaio.Nell'energia brilla Enel con
un +4,43%, Eni fa  +1,29%. Bene Fiat +1,75%, ribasso per Pirelli (-1,01%) su un
report negativo. Buon rialzo di Telecom (+2,43%) nel giorno del cda. Sul resto
del listino rialzo dei titoli del lusso, con Luxottica, Safilo, Ferragamo oltre
il 2%. Mediaset segna un +4,15% dopo che Pier Silvio Berlusconi ha parlato di
segnali di ripresa nel mercato pubblicitario.

LOAD-DATE: February 9, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              48 of 1000 DOCUMENTS


                                   La Stampa

                            7 febbraio 2014 venerdì
                               NAZIONALE EDIZIONE

L'affondo di Guzzetti "Mediobanca sa poco delle fondazioni"

SECTION: ECONOMIA; Pag. 23

LENGTH: 371 parole


La prima guerra, scoppiata nel 2012, si risolse  con un convegno «pacificatore».
Oggi i cannoni tornano a tuonare. Le fondazioni hanno nuovamente aperto le
ostilità contro Mediobanca Securities, recidiva nel delitto: un nuovo report
sulle falle del modello banche-fondazioni e in cui si sottolineano i vantaggi
che deriverebbero se gli enti convertissero le quote detenute negli istituti  in
CoCo, obbligazioni ibride convertibili in capitale.La stroncatura del presidente
dell'Acri, l'associazione delle fondazioni di origine bancaria, Giuseppe
Guzzetti, non si fa attendere.Come un anno fa, «da una prima lettura
riscontriamo», tuona,  una «certa superficialità nell'indagine realizzata e,
soprattutto, ipotesi sottostanti alle elaborazioni prospettiche alquanto
approssimative, che denotano una scarsa conoscenza del sistema delle
fondazioni».Del resto due anni dopo gli analisti non han cambiato idea. Anzi:
«Riconfermiamo la nostra diagnosi - scrivono nella ricerca - dal momento in cui
gli eventi sono evoluti più negativamente di quanto avevamo previsto». I numeri
mostrano che nel 2012 rispetto al 2010 le erogazioni sono in calo del 30%, ai
livelli del 2001, mentre il valore degli asset è sceso del 16%. «Da quattro anni
consecutivi i flussi di cassa sono negativi». Se le previsioni sui dividendi
delle banche saranno rispettati, per preservare gli attuali livelli di capitale,
«calcoliamo che le erogazioni dovrebbero scendere del 39%». Allarme rosso, che
conferma «l'insostenibilità del modello banche-fondazioni».Invece un  passaggio
ai CoCos aumenterebbe, secondo gli analisti, la generazione di cassa e la
visibilità del rendimento, risolverebbe «l'anomalia di governance» del modello
banca-fondazione, con un impatto neutro sui ratio patrimoniali degli istituti.

Guzzetti non ci sta. Le fondazioni, dice, «sapranno, nella loro autonomia
sancita per legge, affrontare anche questa fase di particolare complessità». Non
importa se il precedente rapporto è stato citato anche dall'Fmi, in tema di
fondazioni. «Ogni studio - attacca  Guzzetti- può essere utile, ma poggia la
propria autorevolezza sulla terzietà di chi lo promuove e lo estende. Il
rapporto è di Mediobanca Securities: sono proprio terzi?».[F. SP.]

LOAD-DATE: February 9, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              49 of 1000 DOCUMENTS


                                   La Stampa

                            7 febbraio 2014 venerdì
                               NAZIONALE EDIZIONE

Intesa e Unicredit insieme per 11 miliardi di crediti dubbi

SECTION: ECONOMIA; Pag. 24

LENGTH: 156 parole


Intesa e Unicredit hanno allo studio con il fondo statunitense Kkr un veicolo
dove conferire i rispettivi crediti ristrutturati o in via di ristrutturazione.
Si tratta di una piccola parte (meno di 11 miliardi di euro) dei crediti dubbi
in pancia alle prime due banche italiane ma la mossa comune dei due big segna
un'accelerazione nella gestione dei prestiti a rischio.Al di là dei big, con le
banche di medie dimensioni ha avviato da un anno contatti Mediobanca per
proporre  veicoli comuni per le diverse tipologie di crediti: dai non performing
loans ai crediti ristrutturati. Ma i lavori sono in corso e non risultano
esserci ancora adesioni. Tornando al progetto di Intesa Unicredit «è una delle
tante soluzioni di mercato allo studio - ha commentato il presidente dell'Abi,
Antonio Patuelli - non sono soluzioni di sistema che sono promosse da Banca
d'Italia o dal Tesoro ma sono soluzioni di mercato dinamiche e innovative».
[r.e.]

LOAD-DATE: February 9, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              50 of 1000 DOCUMENTS


                                   La Stampa

                            6 febbraio 2014 giovedì
                               NAZIONALE EDIZIONE

Bene Ubi e Mediobanca Giù Generali, Eni e Fiat

BYLINE: Luigi; Grassia

SECTION: ECONOMIA; Pag. 23

LENGTH: 153 parole


Chiusura in lieve rialzo per Piazza Affari al termine di una giornata volatile e
condizionata dai timori provenienti sulle  economie dei Paesi emergenti. Gli
indici provano di Milano  a salire ma dopo l'avvio deludente di Wall Street  si
mangiano gran parte dei risultati e alla fine  il Ftse Mib si limita a una
crescita  dello 0,26% e l'All Share dello 0,29%. Le altre Borse europee avanzano
piano con l'eccezione di Francoforte che perde lo 0,13%. Spread fra Btp e Bund
decennali  stabile a 213 punti base. Ben intonati i principali bancari, con
Intesa Sanpaolo +1,85%, Mediobanca +3,5%, Ubi Banca +5,08%; invariata Unicredit
a 5,42 euro. Tra gli altri finanziari, Generali -1,08%. In evidenza Telecom
Italia (+1,85% a 0,822 euro) in vista del cda  e con l'indicazione «buy»
arrivata dagli analisti di Kepler. Contrastati gli energetici a maggior
capitalizzazione: Eni -1,1%, Enel +0,48%. Ancora debole Fiat (-1,72%).

LOAD-DATE: February 8, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              51 of 1000 DOCUMENTS


                                   La Stampa

                            6 febbraio 2014 giovedì
                               NAZIONALE EDIZIONE

Fiat-sindacati, il nodo del contratto sono gli aumenti

SECTION: ECONOMIA; Pag. 22

LENGTH: 205 parole


Non è una rottura, ma la trattativa tra Fiat e sindacato per il rinnovo per due
anni del contratto di gruppo è imballata. Lo scoglio è quello economico: per
Fim, Uilm, Fismic, Ugl, Associazione Quadri non si può fare un contratto senza
aumento economico. La Fiat ha ribadito che a fronte della crisi di mercato in
Italia e in Europa, al  ricorso alla Cig e agli investimenti non ci sono margini
per rispondere alle richieste. E così ieri pomeriggio, le delegazioni si sono
lasciate senza la data di un nuovo incontro. Una pausa di riflessione. Intanto i
sindacati hanno previsto riunioni e la Fim ipotizza assemblee negli
stabilimenti. I sindacati propongono di fare subito il contratto anche per la
parte economica relativa al 2014 e, dopo la presentazione a maggio del nuovo
piano, riaprire il confronto. Intanto Chrysler  ha comunicato il pricing della
già annunciata emissione di bond  senior garantiti per la raccolta di circa 3
miliardi di dollari. E inoltre ha annunciato il pricing di finanziamenti senior
garantiti in base ai quali si attende di raccogliere circa 2 miliardi.  Il
risparmio di costi per interessi a seguito delle operazioni di rifinanziamento è
stimato in  circa 134 milioni di dollari annui dal 2014 al 2016.

LOAD-DATE: February 8, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              52 of 1000 DOCUMENTS


                                   La Stampa

                            4 febbraio 2014 martedì
                               NAZIONALE EDIZIONE

Mps distribuirà i prestiti di Compass

SECTION: ECONOMIA; Pag. 22

LENGTH: 99 parole


Mps firma  un accordo con Compass (gruppo Mediobanca) per  distribuire prestiti
nelle 2.300 filiali del gruppo bancario senese. Per l'ad di Montepaschi,
Fabrizio Viola, si tratta di un «accordo che attua le linee guida del nostro
piano industriale e ci permette di raggiungere importanti obiettivi nell'ambito
della realizzazione del nuovo modello di intermediazione». Grazie a questa
alleanza, commenta Gianluca Sichel, ad della società di credito al consumo di
Mediobanca, «crescerà significativamente sia il nostro presidio territoriale che
il volume dei finanziamenti da erogare nel 2014».

LOAD-DATE: February 6, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              53 of 1000 DOCUMENTS


                                   La Stampa

                            31 gennaio 2014 venerdì
                               NAZIONALE EDIZIONE

LETTERE AL DIRETTORE Con nostalgia e autarchia non sopravvive nessuno

BYLINE: Mario; Calabresi

SECTION: CULTURA; Pag. 26

LENGTH: 834 parole


sono due giorni che leggo su tutti i giornali come vi sentiate orgogliosi di
questa fusione, di questa nuova società, la FCA... Ma a me tutto questo
orgoglio, tutta questa felicità non verrebbe, anzi, non mi viene per nulla. Ho
32 anni, mi sono laureato in Amministrazione Aziendale, una scuola che Fiat
aveva messo su per i suoi dirigenti. Ho studiato lì orgoglioso di essere in una
scuola fortemente voluta dall'avvocato e che aveva sfornato  menti che
lavoravano in Fiat.Già, la Fiat, quell'azienda che tutte le volte che qualcuno
mi chiedeva «Di dove sei» io rispondevo orgoglioso «Di Torino, dov'è nata la
Fiat» e aggiungevo sempre «Sai cosa vuol dire Fiat? Fabbrica italiana automobili
Torino.

Sai alla Fiat ha lavorato mio nonno per tanti anni e mia mamma ha iniziato a
mangiare carne e prosciutto proprio grazie a lei...». Ebbene sì, la Fiat,
Fabbrica Italiana Automobili Torino, quell'azienda che ha fatto trasferire
persone, ha dato case, ha dato da mangiare, ci ha resi orgogliosi di essere
Torinesi, di essere Italiani. Quell'azienda che costruiva ovunque e dava tanto
ai suoi operai, ai suoi dipendenti. Quella fabbrica che ha creato il Lingotto,
Mirafiori, oggi cosa decide di fare? Di trasferire la sede in Olanda e
fiscalmente in Gb...Volete sapere una cosa? Ero orgoglioso anche io con il fatto
dell'acquisizione di Chrysler! Adesso Torino avrà pure la Chrysler! Un pezzo di
Italia anche in America. E invece voi? Spostate sede in Olanda e Gb! Di solito
funziona che chi acquisisce si porta «in-house» il tutto. Voi no. Acquisite e
portate «out-house» il tutto. Volevo buttarvi addosso  il mio pensiero e la mia
grande tristezza perché con oggi non solo se ne va Fiat, ma se ne va un pezzo
della mia vita, della vita dei miei, dei miei nonni...  L'avvocato contento? Non
credo.  Alberto CalàI nostri bravi politici discutono di come «riformare il
sistema elettorale» e intanto il resto del Paese, parafrasando un comico
televisivo, si sta svampando! L'ultimo esempio è la nuova super Fiat che,
complice leggi fiscali ed amministrative più attraenti abbandona Torino per
migrare altrove in Europa... si badi bene, in Europa e non in un qualche
paradiso fiscale oltreoceano o negli Stati Uniti! Fra l'altro fa questa
migrazione sulla strada già tracciata lo scorso anno dalla componente
Industriale della stessa Fiat! Possibile che i nostri governanti non abbiano
capito nulla? Ma come è possibile che il Letta non abbia pensato a null'altro
che dire «i posti di lavoro sono garantiti»? Capito che la Fiat sposta solo le
componenti tecniche e non pratiche, ma così facendo si svampa la tassazione
sugli utili redistribuiti, che per una multinazionale di questo tipo è cosa
grossa.Dal governo mi sarei aspettato qualcosa di «creativo» per tenere in
Italia la Fiat e possibilmente far ritornare Industrial, ma forse mi sbaglio
visto che non si tratta di fare qualcosa di creativo per le tasche dei politici.
E quando dico «qualcosa di creativo» intendo, per esempio, avvalersi delle
normative europee per le aree depresse, e il Piemonte è secondo me ad oggi
un'area depressa, per decretare in urgenza la creazione di un'area a tassazione
agevolata sull'utile d'impresa e sulla corporate governance, così da fare di
Torino e del Piemonte una zona che unisse i benefici fiscali londinesi e di
rappresentanza dei soci olandese. Ma forse, così facendo, si sarebbe potuto non
solo mantenere in Italia la Fiat, magari pure trattando  il rientro della
componente Industrial, ma pure attrarre nel nostro bel Paese altre realtà
produttive europee alla ricerca di queste stesse componenti d'impresa che oggi
spingono Fiat lontano dai nostri confini!Luca Benedetto
Il padre di mia nonna era entrato alla Fiat quando non era ancora scoppiata la
Prima Guerra Mondiale e l'azienda aveva da poco compiuto i dieci anni di vita.
Era entrato come operaio e l'aveva lasciata da capo officina. Anche mia nonna
era orgogliosa per quella T, che gli parlava di una città del fare. Ma non penso
che oggi si strapperebbe i capelli perché era una donna che sapeva capire il suo
tempo e aveva l'onestà e il coraggio per chiamare le cose con il loro nome. La
crisi italiana tocca tutti, chiude fabbriche e negozi, ristoranti e botteghe
artigiane e pensare di sopravvivere solo con la nostalgia del passato o con
ricette autarchiche è una pia illusione.Coraggio significa anche provare a
pensare diverso e più largo per non doversi arrendere e provare a vendere i
nostri prodotti nel mondo.È curioso sapere che mentre c'è qui in Italia chi
grida allo scippo e alla fuga in America, dall'altra parte dell'Oceano ci sia
chi fa lo stesso, spaventato che un simbolo americano finisca in mani straniere.
Anche per questo, oltre che per una legislazione più semplice e veloce che
favorisce le multinazionali, Fiat ha scelto di mettere la sede legale in un
Paese terzo come l'Olanda. A noi non resta che sperare che l'Italia riparta,
perché in questo mercato con i consumi fermi non c'è futuro per nessuno, grande
o piccolo che sia.

LOAD-DATE: February 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              54 of 1000 DOCUMENTS


                                   La Stampa

                            31 gennaio 2014 venerdì
                               NAZIONALE EDIZIONE

Corrono Banco Popolare e Fiat Scivolano Tod's, Yoox e Pirelli

BYLINE: Giuseppe; Bottero

SECTION: ECONOMIA; Pag. 25

LENGTH: 163 parole


Chiusura in leggero rialzo per Piazza Affari: l'indice Ftse Mib guadagna lo
0,38% al termine di una seduta incerta per tutte le Borse europee. In recupero
dopo giorni di ribassi i bancari con   Banco Popolare (+4,1%), Ubi Banca
(+2,16%) e Mediobanca (+1,56%). Balzo di Fiat (+2,97%) e Tenaris (+2,74%). La
regina del listino è la multinazionale dei microchip StM (+4,46%) trainata dal
rialzo della rivale Infineon (+4,21% a  Francoforte).  Nella moda scivola  Tod's
(-8,17%) dopo la trimestrale  sotto le attese  degli analisti.  A influire
negativamente sulle vendite c'è stata soprattutto il rallentamento della Cina.
Giù anche Ferragamo (-1,65%) e Yoox (-0,64%). Tonfo di Pirelli (-6,96%) che ha
perso  quanto aveva guadagnato con la fiammata di fine seduta della vigilia
sulle voci di un'offerta di acquisto in arrivo da parte di Goldman Sachs.
Offerta smentita da Marco Tronchetti Provera, numero uno del gruppo. Vendite su
Cnh (-3,41%)  dopo la presentazione dei conti.

LOAD-DATE: February 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              55 of 1000 DOCUMENTS


                                   La Stampa

                            31 gennaio 2014 venerdì
                               NAZIONALE EDIZIONE

"Il processo Fonsai resterà a Torino"

SECTION: ECONOMIA; Pag. 24

LENGTH: 156 parole


Resta a Torino il processo Fonsai sulle false comunicazioni al mercato, diffuse
nella rete borsistica nazionale occultando perdite ingenti nel bilancio
consolidato 2010. Così hanno deciso ieri i giudici della IV sezione penale
respingendo le eccezioni di competenza sollevate dai legali di Salvatore
Ligresti, che volevano trasferire il processo a Milano, dove tecnicamente
vengono diffuse tutte le notizie riguardanti le società quotate in borsa. In
questo caso si tratta del comunicato diffuso il 23 marzo 2011.Comunicato che fu
inviato da Torino a Firenze, nell'ufficio soci, e poi inoltrato a Milano, alla
Borsa Italiana, per la diffusione ufficiale. «La prima condotta davvero idonea
alla diffusione al pubblico delle notizie è avvenuta a Torino» hanno stabilito i
giudici. Al processo sono stati ammessi come parti civili le organizzazioni dei
consumatori, Unicredit, Mediobanca, e la nuova gestione di Fonsai. [massimiliano
peggio]

LOAD-DATE: February 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              56 of 1000 DOCUMENTS


                                   La Stampa

                            31 gennaio 2014 venerdì
                               NAZIONALE EDIZIONE

AUTO LA NUOVA FIAT Piccola Jeep e 500X le nuove sfide del Lingotto

BYLINE: teodoro chiarelli

SECTION: ECONOMIA; Pag. 10

LENGTH: 816 parole


E ora appuntamento a Ginevra, al Salone dell'Auto più importante del mondo. Fra
poco più di un mese, il 4 marzo, lì si toccherà con mano il primo, vero frutto
italiano dell'unione fra Fiat e Chrysler ormai pronte a diventare una cosa
unica: Fca, Fiat Chrysler Automobiles. Prima i giornalisti internazionali e poi
il grande pubblico scopriranno la "baby" Jeep (neppure il nome è stato ancora
svelato), quattro ruote motrici, interamente prodotta in Italia nello
stabilimento di Melfi e in vendita da giugno. Destinazione?

Tutti i mercati mondiali, non c'è limite, con un occhio particolare alla Cina.
Una pedina fondamentale per superare quest'anno quota 1 milione di Jeep vendute,
come vuole Marchionne. Pochi mesi di attesa e, al Motor Show di Parigi, il 2
ottobre, arriva la «gemella diversa», la 500X (anche in questo caso, nome da
svelare): crossover a 2 e 4 ruote motrici, stesso stabilimento (Melfi), stessa
piattaforma, ma sul filone della gettonatissima e, sempre più ampia, famiglia
della 500. Sarà sul mercato a novembre. E ancora: a giugno, ecco lo sbarco in
Europa della Jeep Cherokee, da settembre in vendita negli Usa e subito un grande
successo nel segmento decisivo dei suv medi. Tecnologia «made in Detroit», ma
interni e stile che risentono dell'apporto del gusto «made in Italy», perdipiù
realizzato sull'architettura Fiat «Cus Wide».Fatti che spiegano le parole
pronunciate mercoledì, annunciando Fca, dall'amministratore delegato di Fiat e
presidente e ad di Chrysler, Sergio Marchionne: «Un sogno di cooperazione
industriale a livello mondiale, ma anche un grande sogno di integrazione
culturale a tutti i livelli». Ha detto il manager italo-canadese: «Abbiamo
lavorato caparbiamente e senza sosta a questo progetto per trasformare le
differenze in punti di forza e per abbattere gli steccati nazionalistici e
culturali. Ora possiamo dire di essere riusciti a creare basi solide per un
costruttore di auto globale con un bagaglio di esperienze e di competenze allo
stesso livello della migliore concorrenza». Fca avrà sede legale in Olanda e
fiscale in Gran Bretagna, anche se ovviamente continuerà a pagare le tasse in
ogni Paese dove hanno sede i propri stabilimenti. «Dal punto di vista fiscale
non posso impedire alla Fiat di fare delle scelte societarie che sono
economicamente convenienti per loro - ha detto ieri il direttore dell'Agenzia
delle Entrate, Attilio Befera - Verificheremo il pieno rispetto delle leggi
fiscali italiane». Ma subito dopo il ministro dell'Economia, Fabrizio
Saccomanni, ha puntualizzato: «Nulla di irregolare. Siamo convinti che hanno
fatto tutto nel rispetto delle leggi vigenti».Il ministro del Lavoro, Enrico
Giovannini, ha sottolineato, invece, gli aspetti occupazionali. «Da parte del
management di Fiat c'è stato un impegno a riattivare gli stabilimenti in Italia
che sono in cassa integrazione e così via. Noi siamo convinti che questo impegno
sarà rispettato». Sul futuro delle fabbriche italiane continua, però, a chiedere
garanzie la leader della Cgil, Susanna Camusso. Ottimisti, al contrario, Cisl,
Uil e Ugl. «La sede non è un problema, la produzione resta in Italia - ha
osservato il segretario generale Cisl, Raffaele Bonanni - Fiat è l'unica che sta
investendo miliardi in questi anni. Le altre stanno solo delocalizzando».Se
molto è stato fatto, l'attesa fra Torino e Detroit è grande per quanto resta
ancora da realizzare e che impegnerà Marchionne per almeno tre anni, come ha
assicurato il presidente John Elkann. Il completamento della fusione, la
quotazione (entro ottobre, auspica l'ad) di Fca a New York e Milano, gli oltre 8
miliardi di euro di investimenti solo per quest'anno. Ma, soprattutto, la
presentazione a maggio, negli Stati Uniti, del nuovo piano industriale che
dovrebbe consentire la svolta del gruppo. Un appuntamento che riguarda da vicino
l'Italia, con il rilancio dello stabilimento di Cassino destinato all'Alfa
Romeo, proiettata, insieme Maserati, al segmento «premium». Nel 2015 vedremo
l'attesa spider compatta a trazione posteriore che si ispira al Duetto,
realizzata in Giappone con Mazda. E matureranno l'ammiraglia erede della 166 e
la Giulia, anche in variante wagon, che di fatto sostituirà la 159 (entrambe
derivate dalla piattaforma Maserati già strutturata in sinergia con i modelli
Chrysler). In cantiere, inoltre, un Suv di medie dimensioni che sfrutterà
l'esperienza Jeep nell'off-road. Una gamma articolata, per consentire all'Alfa
di tornare finalmente a competere a livello mondiale con i brand del lusso
sportivo, Bmv, Audi e Mercedes, entro pochi anni, spaziando dagli Usa alla Cina.
La strategia di Fca, però, va naturalmente oltre, è globale. Così a inizio 2015
in Brasile, a Pernambuco, partirà il nuovo stabilimento destinato anche alla
produzione di auto a marchio Jeep. Mentre in Cina verrà realizzato una fabbrica
a Guangzhou con la Gac per realizzare la Jeep Cherokee.

LOAD-DATE: February 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              57 of 1000 DOCUMENTS


                                   La Stampa

                            31 gennaio 2014 venerdì
                                TORINO EDIZIONE

Manghi: "Ottima scelta cambiare il nome così si chiude un'epoca"

SECTION: CRONACA; Pag. 41

LENGTH: 477 parole


La Fiat non si chiama più Fiat, ma Fca, Fiat Chrysler Automobiles. E per il
sociologo Bruno Manghi è una liberazione: «Finalmente: era  ora». Si potrà anche
non essere magonati per il cambio, ma perchè è così soddisfatto del mutamento
di nome?«Perchè così finalmente  magari cambierà lo schema del dibattito sulla
Fiat che dura da dieci anni uguale»In che senso?

«Tutti a interrogarsi: se ne va, resta? Per Electrolux si è arrivati a capire il
problema all'ultimo giorno».D'accordo sarà pure sempre lo stesso dibattito,  ma
lo spostamento delle sedi influisce su Torino?«Ma no, chi se ne importa  dove
sono le sedi. Ci si domanda mai dove sia la sede di Procter&Gamble? Una cosa
credo sia certa». Quale?«Non penso che la Fca possa rinunciare al mercato
italiano e all'Alfa. In Italia ha sicuramente problemi in alcuni stabilimenti,
ma senza la fusione oggi la situazione sarebbe peggiore».Perché?«Dieci anni fa
c'era il rischio  fondato che la Fiat si trasformasse in un fornitore delle cose
che sapeva fare, come i motori,   con alcuni stabilimenti  come Melfi in
attività e altri come Mirafiori in grossa difficoltà a causa dei costi
industriali che ha. Quella fabbrica, oltre al valore simbolico, è stata salvata
dai benedetti ammortizzatori sociali e da Marchionne».Ma c'erano le premesse
perchè la Fiat potesse riprendersi?«Certo. Marchionne qui ha trovato una cultura
metalmeccanica unica. Il Wcm, ad esempio, c'era già  e  viene apprezzato nel
mondo».Torino, quindi, non ha niente da perdere?«Torino ha già perso tutto
quello che poteva perdere. Il vero choc è stato negli anni Novanta con i buchi
lasciati aperti dalla manifattura. A quello si è risposto con il Municipio, con
il ridisegno della città, l'apertura a nuovi settori  e poi con le Olimpiadi. È
stato importante».E ora?«Lo slancio, quello di allora è finito. Ora bisogna
saper creare lavoro di alta qualità che certamente se ne porta dietro altro di
qualità minore».Ma in questo scenario qual è il ruolo della Fca?«Il suo, quello
di fare industria,  produrre, dare occupazione. Il suo ruolo di supplenza,  che
spesso le è stato dato nei decenni è finito. Non è l'altro Municipio, è una
impresa. Possiamo chiederle, in grande,  quello che possiamo chiedere  a una
Lavazza.  E cioè produrre innovazione, avere relazioni con le
Università».D'accordo: è finito un ciclo. Cambieranno anche le relazioni
industriali che in Fiat sono state per decenni un barometro del conflitto
sociale?«Negli ultimi 15-20 molto è già cambiato. Il sindacato  conta poco nella
contrattazione e molto nei livelli generali,  caso abbastanza unico nel mondo.
Adesso Fiat o non Fiat le organizzazioni devono  ritrovare un ruolo nelle
aziende con un contratto collettivo leggero, magari dell'industria, e la
contrattazione in fabbrica. In un tessuto economico innovativo il sindacato deve
conquistarsi un peso». [M.CAS.]

LOAD-DATE: February 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              58 of 1000 DOCUMENTS


                                   La Stampa

                            30 gennaio 2014 giovedì
                                TORINO EDIZIONE

"Da torinese sono fiero di questa Fiat mondiale"

BYLINE: Beppe Minello

SECTION: CRONACA; Pag. 40

LENGTH: 704 parole


Signor sindaco, è fatta: Fiat conquista l'America, diventa globale. Eppure c'è
chi  dice che quelli che applaudono come lei, sbagliano: cosa risponde?«Che
oggi, in realtà, viene portato a compimento un processo iniziato cinque anni fa
con l'obiettivo di  costruire un grande Gruppo integrato,  in grado di competere
a livello mondiale. Un Gruppo  che copre tutte le gamme e che anzi, con la
decisione di rilanciare il  marchio Alfa Romeo e di scommettere sul marchio
Maserati,  si misura con una sfida importante e nuova per Fiat e cioè quella di
passare dall'essere un produttore di vetture di piccola e media cilindrata a
vetture di alta gamma.Come si fa a non vedere positivamente tutto questo?

»Eppure...«Ma quelli che oggi piangono,  fanno  gli orfani, le vedove, si sono
accorti che Cnh, cioè il settore Fiat che produce macchine movimento terra  e
trattori ha la sede in Olanda da almeno 20 anni? E i lavoratori della ex-Bertone
che producono la Maserati, oggi, come tutte le mattine, entreranno negli
stabilimenti di Grugliasco e lo stesso accadrà  a Melfi, a Cassino, in Val di
Sangro, a Pomigliano, negli stabilimenti polacchi e serbi. Dal punto di vista
della struttura produttiva e dei siti  cambia assolutamente nulla. Che ragione
c'è di avere paura di un processo di integrazione che se non si fosse realizzato
ci avrebbe consegnato nel giro di pochi anni una Fiat sull'orlo della chiusura.
Quello che conta sono la nazionalità dei lavoratori e dove sono gli
stabilimenti: i primi sono italiani, i secondi in Italia e nessuno li ha messi
in causa Torino e l'Italia sono e continueranno ad essere il presidio strategico
fondamentale  del Gruppo in Europa»  E cosa possono fare le istituzioni perché
questa realtà non cambi?«Battersi ogni giorno e in ogni momento. Preoccuparsi
sulla sede fiscale a Londra non ha senso. Diverso sarebbe stato l'annuncio che
la sede andava a Detroit, allora sì che si sarebbe potuto legittimamente dire
che tra Torino e Detroit erano stati scelti gli Stati Uniti. Invece, Londra e
l'Olanda sono davvero scelte legate al tema fiscale e a quello legale,
certamente non a quello produttivo»La Fiat mondiale, si dice, deve spingere
Torino e il Piemonte ad aprirsi di più a produttori stranieri: è così?«Ma guardi
che l'area torinese continua ad essere uno dei più grandi hub di produzione nel
settore dell'auto, non solo perchè c'è la Fiat ma anche per l'enorme numero di
imprese dell'indotto della componentistica che se vent'anni fa producevano
all'80% per corso Marconi, oggi hanno rovesciato il rapporto e il 70% dei loro
prodotti finisce a Volkswagen, Ford, General Motor, Toyota, Nissan... Insomma,
già oggi il nostro apparato produttivo è apertissimo  e che Torino continui ad
essere un punto forte lo confermano le auto della Volkswagen disegnate da
Giugiaro a Moncalieri, il centro di ricerca di General Motor al Politecnico,
ancora Volkswagen che ha spostato buona parte della sua direzione commerciale da
Verona a Torino perchè qui ha il più gran numero di fornitori.  Noi dobbiamo
fare in modo che Fiat continui a considerare Torino il suo punto strategico e se
qualche altro produttore vuole venire nessuno gli chiuderà le porte in faccia»Il
cittadino Fassino come sta vivendo questo momento?«Né con nostalgia né con
sofferenza. Intanto perché la nuova società porta ancora il nome di Fiat...» Ma
nel nome non c'è più Torino...«Be' la "t" di Fiat è sempre quella di Torino. In
ogni caso sono orgoglioso del fatto che il Lingotto unendosi  a Chrysler abbia
creato qualcosa di ancora più grande e, soprattutto, non sono stati gli
americani a comprare noi, ma noi gli americani. Recentemente, in Giappone, a
Nagoya città della Toyota gemellata con Torino,  uno dei principali dirigenti
della casa automobilistica giapponese mi ha accolto facendomi le congratulazioni
perché "Fiat s'è comprata Chrysler"» John Elkann afferma che s'è aperto un nuovo
capitolo per l'azienda: Torino saprà aprire anche lei un nuovo capitolo?«Eccome.
Perché non potrà che trarre beneficio da una Fiat che è parte di un grande
Gruppo, che sta su tutti i mercati, che guarda al futuro con certezze. Una Fiat
più forte lo è anche per Torino e per chi lavora in tutta l'area metropolitana
torinese»

LOAD-DATE: February 1, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              59 of 1000 DOCUMENTS


                                   La Stampa

                            30 gennaio 2014 giovedì
                               NAZIONALE EDIZIONE

IL PUNTO Pirelli vola sull'ipotesi Goldman Giù Intesa, Yoox e Prysmian

BYLINE: Luigi; Grassia

SECTION: ECONOMIA; Pag. 25

LENGTH: 164 parole


Sulle Borse europee ieri è tornata la paura dei Paesi emergenti ma   Milano se
l'è cavata con un il -0,57% dell'indice  Ftse Mib e   il -0,55% dell'All Share.
Lo spread tra Btp decennali e omologhi tedeschi tocca i 223 punti.Protagonista
negativo della seduta a Milano è stato il titolo Fiat con un -4,11% in scia ai
risultati inferiori alle attese degli analisti.  Fiammata invece per Pirelli
(+7,21%) con le indiscrezioni su un interesse di Goldman Sachs che sarebbe
disposta a offrire  un premio importante rispetto agli attuali valori azionari,
peraltro smentita da Tronchetti Provera. In ordine sparso le banche: Intesa
Sanpaolo -0,8%, Unicredit -0,6%, Mps +0,1%, Bpm +1,2%, Mediobanca +2% e Ubi +3%.
Deboli Yoox (-3%) e Prysmian (-2,5%),  prese di beneficio su Mediaset (-3,74%).
Spiccano Saipem (+3,49%) e Luxottica (+1,45%) e fra i titoli minori nuova corsa
per Bastogi, in crescita finale del 19%, il che porta l'aumento delle ultime
sette sedute addirittura all'87 per cento.

LOAD-DATE: February 1, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              60 of 1000 DOCUMENTS


                                   La Stampa

                            30 gennaio 2014 giovedì
                               NAZIONALE EDIZIONE

Accordo fra Directa e Lmax

SECTION: ECONOMIA; Pag. 23

LENGTH: 105 parole


Lmax Exchange, primo mercato regolamentato (Mtf) per la negoziazione di valute
(Forex), e Directa, pioniere del trading online in Italia, hanno incontrato la
comunità finanziaria milanese per presentare la loro partnership (già avviata).
Tra gli investitori  presenti: Mediobanca, Intesa Sanpaolo, Bpm, Banca Imi,
Intermonte, Banca Akros, Bigbank, Nuovi investimenti e Cassa Centrale Banca.
Grazie all'accordo, ha spiegato David Mercer, ad della società londinese, «gli
investitori italiani avranno accesso alla liquidità e alla qualità della
negoziazione di  Lmax, che  realizza dieci volte i volumi pari delle altre borse
europee».

LOAD-DATE: February 1, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              61 of 1000 DOCUMENTS


                                   La Stampa

                            30 gennaio 2014 giovedì
                                TORINO EDIZIONE

Fassino: sono fiero di un gruppo mondiale

SECTION: CRONACA; Pag. 39

LENGTH: 52 parole


Il sindaco e la svolta. Il giorno in cui la Fiat annuncia la nasciata di «Fca» (
Fiat Chrysler Automobiles) con sede legale in Olanda, Piero Fassino guarda al
futuro: «Da torinese sono fiero di questa Fiat diventata mondiale. E' sbagliato
piangere, contano soltanto lavoratori e stabilimenti». Minello a pagina 40

LOAD-DATE: February 1, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              62 of 1000 DOCUMENTS


                                   La Stampa

                           29 gennaio 2014 mercoledì
                               NAZIONALE EDIZIONE

Boom di Yoox e Mediaset Cadono le Popolari e Mps

BYLINE: Luigi; Grassia

SECTION: ECONOMIA; Pag. 33

LENGTH: 160 parole


Chiusura di seduta positiva per la Borsa di Milano, che recupera posizioni
assieme  agli altri mercati europei dopo i recenti ribassi. L'indice Ftse Mib
sale dello 0,91% e l'All Share fa +0,89%. In evidenza  Yoox (+10,9%), sostenuta
dall'indicazione «buy» di Bank of America. Nel lusso va forte anche Cucinelli
(+5,37%). Fra i titoli migliori di giornata è Mediaset (+6,29%)  a cui ha dato
slancio un report di Deutsche Bank che alza il prezzo obiettivo da 4,5 a 5 euro,
grazie al  miglioramento delle stime sui margini per i prossimi esercizi. Bene
anche  Stm (+2,57% dopo i risultati) e  Prysmian (+3,01%).Nel credito in luce
Intesa Sanpaolo (+1,13%), promossa da Rbc: l'istituto ha  rimborsato 36 miliardi
di euro di prestiti «Ltro» della Bce.  Sotto pressione, invece, le banche con
deficit patrimoniali come Banco Popolare (-3,80%), Mps (-3,31%) e Bpm (-1,89%).
Debole Mediobanca (-0,75%) dopo un'ispezione della Consob. Gli acquisti premiano
Azimut (+4,2%).

LOAD-DATE: January 31, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              63 of 1000 DOCUMENTS


                                   La Stampa

                           29 gennaio 2014 mercoledì
                               NAZIONALE EDIZIONE

Consob e Gdf negli uffici di Mediobanca

BYLINE: luca fornovo

SECTION: ECONOMIA; Pag. 30

LENGTH: 605 parole


Consob mette a segno a sorpresa un blitz nella sede di Mediobanca e apre
un'indagine con l'ipotesi di insider trading sulla vendita del 12% di Banca
Generali da parte delle assicurazioni  Generali, il gruppo che la controlla,  e
l'acquisto di azioni di risparmio Milano Assicurazioni da parte di Unipol.  Per
stanare i i lupi di Piazza Affari, i possibili insider trader, in queste due
operazioni, ritenute sospette, i funzionari dell'Authority di Borsa con il
nucleo di polizia valutaria della Guardia di finanza di Milano hanno effettuato
un'ispezione - che durerà ancora qualche giorno - nella sede dell'istituto di
Piazzetta Cuccia, che in entrambe i casi  ha agito come intermediario. Gli
accertamenti non rientrano nel quadro di alcuna inchiesta penale ma come ha
spiegato ieri un portavoce di Mediobanca «si  tratta di un'indagine
amministrativa sull'operatività della banca con investitori istituzionali
nell'ambito dei capital markets». In sostanza gli ispettori Consob si sono fatti
consegnare mail, documenti cartacei e i file con le registrazioni delle
telefonate dai team di Mediobanca che hanno lavorato sulle operazioni realizzate
con l'«accelerated book building. Una procedura che prevede che vengano  sondati
qualche giorno prima gli investitori  interessati ad acquistare, nel caso di
Banca Generali, o vendere, in quello di Milano Assicurazioni, pacchetti azionari
consistenti.A insospettire l'Authority   sarebbe stato l'andamento anomalo (con
forti rialzi e ribassi) delle azioni in prossimità dei due «accelerated
book-building», avvalorato anche dalle segnalazioni di alcuni intermediari che,
rilevando movimenti sospetti  di abuso di mercato, hanno allertato Consob con un
esposto.

Il sospetto è che qualche investitore abbia approfittato di una "soffiata",
magari facendo provvista dei titoli Milano Assicurazioni che sarebbero poi stati
comprati a premio da Unipol o, viceversa, liberandosi delle azioni di Banca
Generali che sarebbero state vendute a sconto sul mercato dal Leone di Trieste.
Entrambe le operazioni  hanno visto l'istituto di Mediobanca  nel ruolo di book
runner, assieme a Ubs nel caso del collocamento Banca Generali, da solo sulle
Milano risparmio. Le operazioni risalgono allo scorso anno. Il 3 aprile le
assicurazioni Generali, allora in possesso del 63,5% di Banca Generali, hanno
annunciato l'avvio del collocamento di una quota fino al 12% del capitale della
banca presso investitori istituzionali. La conclusione dell'operazione, per  185
milioni al prezzo di 13,55 euro per azione e con un guadagno  di 143 milioni per
il gruppo triestino, è  stata resa nota il giorno successivo. Ma in pochi giorni
le azioni di Banca Generali sono scese da 14,6 euro a 13,7 euro. L'8 agosto
invece Unipol Gruppo Finanziario annuncia a mercati chiusi di voler comprare
azioni di risparmio della Milano Assicurazioni,  tramite un «reverse accelerated
book-building» sempre presso investitori istituzionali italiani ed esteri. Il
giorno dopo di primo  mattino il gruppo di Bologna svela  che l'operazione si è
chiusa rilevando il 26,55%  del capitale dei titoli  risparmio pagando  22,9
milioni di euro al prezzo di  0,8425 euro per azione, mentre qualche giorno
prima valevano meno di  0,7 euro.Val la pena poi ricordare che è proprio grazie
a quest'ultima operazione  che la Unipol  ha potuto mettere a tacere gli
azionisti di risparmio della Milano che in assemblea avrebbero potuto bocciare
la travagliata fusione con Fonsai e il gruppo di Bologna. Un'eventualità che il
numero uno di Unipol, Carlo Cimbri, ha voluto evitare che una «Cenerentola»
rovinasse le nozze con principe azzurro.

LOAD-DATE: January 31, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              64 of 1000 DOCUMENTS


                                   La Stampa

                           29 gennaio 2014 mercoledì
                               NAZIONALE EDIZIONE

Fiat-Chrysler, oggi il cda Elkann e Marchionne da Letta

SECTION: ECONOMIA; Pag. 31

LENGTH: 96 parole


Oggi il primo cda dell'era Fiat-Chrysler terrà a battesimo il gruppo che nascerà
dalla fusione tra le due società. Il consiglio approverà anche i conti del
quarto trimestre e dell'intero esercizio 2013. E, a segnare la nuova fase, sarà
seguito da una sola conference call per Fiat e Chrysler. «Sembra che si siano
messe insieme due aziende che si adattano molto bene l'una all'altra», osserva
il ministro dell'Economia, Fabrizio Saccomanni. Ieri, intanto, il presidente di
Fiat John Elkann e l'ad Sergio Marchionne sono stati ricevuti  dal presidente
del Consiglio, Enrico Letta.

LOAD-DATE: January 31, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              65 of 1000 DOCUMENTS


                                   La Stampa

                            28 gennaio 2014 martedì
                               NAZIONALE EDIZIONE

IL PUNTO Bagno di sangue per le Popolari Giù Enel, bene Telecom e Fiat

BYLINE: Luigi; Grassia

SECTION: ECONOMIA; Pag. 25

LENGTH: 158 parole


Finale in calo per la Borsa di Milano (Ftse Mib -0,44% All Share -0,55%) ma il
crollo tanto temuto alla vigilia non c'è stato. In profondo rosso le banche
popolari dopo che il Banco popolare (-14,92%) ha annunciato un aumento di
capitale da 1,5 miliardi di euro. Male anche  Bpm (-5,61%), Bper (-7,89%) e e
Ubi (-5,14%). Calo deciso per  Mps (-4,28%)   mentre sono state  più contenute
le perdite di  Unicredit (-0,45%) e Mediobanca (-0,38%). Tra gli istituti di
credito in controtendenza Intesa Sanpaolo  (+0,78%).Energetici contrastati con
Eni +0,41%, Saipem +0,78% ed Enel -1,36%. In decisa controtendenza Telecom
(+2,52%) anche perché l'ad Marco Patuano  ha smentito le ipotesi di una
ricapitalizzazione. Nel comparto industriale Fiat +1,97% (bene anche il resto
la galassia del Lingotto con Cnh +1,59% e la cassaforte Exor +0,88%), in calo
invece Pirelli (-0,82%). Luxottica annulla in chiusura (+0,18%) i sostenuti
guadagni della giornata .

LOAD-DATE: January 30, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              66 of 1000 DOCUMENTS


                                   La Stampa

                             27 gennaio 2014 lunedì
                               NAZIONALE EDIZIONE

«Fiat, Borsa a New York oltre a Piazza Affari»

SECTION: ECONOMIA; Pag. 10

LENGTH: 225 parole


Quotazione a New York, oltre a Piazza Affari, e sede fiscale in Gran Bretagna.
Potrebbe essere la proposta che l'ad di Fiat e Chrysler, Sergio Marchionne,
presenterà al cda Fiat nei prossimi giorni. Una proposta - scrive il Wall Street
Journal - che rispecchia le modalità già usate per Cnh Industrial ed evita la
difficile scelta politica fra Stati Uniti e Italia per la sede del gruppo che
nascerà dalla fusione fra Fiat e Chrysler. Il cda valuterà l'idea il 29 gennaio,
prima della diffusione dei risultati del quarto trimestre e del 2013. Gli
analisti stimano per Fiat e Chrysler un utile netto combinato in lieve aumento a
400 milioni di euro per il quarto trimestre e una flessione del 24% a 1,07
miliardi di dollari per il 2013. Una flessione, scrive il quotidiano finanziario
Usa, imputabile ai problemi di Fiat in Europa, dove il Lingotto si trova a far
fronte a vendite deboli. «I risultati rifletteranno un'inversione dei ruoli per
le due case automobilistiche. Chrysler è stata trainata fuori dalla bancarotta
da Fiat, ma ora le attività americane sostengono» la casa italiana. Il domicilio
fiscale in Gran Bretagna consentirebbe a Fiat e Chrysler di pagare meno tasse
sui dividendi. E la maggior beneficiaria di questo sarebbe Exor. Il listing a
New York, invece, rifletterebbe la possibilità di un maggiore accesso al mercato
dei capitali.

LOAD-DATE: January 29, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              67 of 1000 DOCUMENTS


                                   La Stampa

                             25 gennaio 2014 sabato
                               NAZIONALE EDIZIONE

Contratto Fiat, la trattativa aggiornata al 5 febbraio

SECTION: ECONOMIA; Pag. 24

LENGTH: 114 parole


La trattativa per il rinnovo del contratto Fiat stata aggiornata al 5 febbraio.
Nel round di ieri azienda, Fim, Uilm, Fismic, Ugl e Associazione Quadri hanno
quasi del tutto definito la parte normativa, ma il nodo - peraltro appena
affrontato - del salario. I sindacati chiedono un aumento di 90 euro per il
biennio 2014-2015. Ieri la Fiat ha illustrato le difficoltà che hanno
caratterizzato il mercato europeo dell'auto nel 2013 evidenziando che sono stati
mantenuti i livelli occupazionali e avviati parte degli investimenti annunciati.
I sindacati hanno risposto che non è possibile chiudere un contratto solo con
un'intesa sulla parte normativa senza  accordo su quella salariale.

LOAD-DATE: January 27, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              68 of 1000 DOCUMENTS


                                   La Stampa

                                January 24, 2014
                               NAZIONALE EDIZIONE

Fiat firma con Veba Chrysler è del Lingotto

BYLINE: teodoro chiarelli

SECTION: ECONOMIA; Pag. 23

LENGTH: 514 parole


Con un giorno di ritardo dovuto alle festività Usa (Martin Luther King Day),
Fiat ha firmato ieri con Veba il closing dell'operazione che la porta al 100% in
Chrysler. Viene così sancito il passaggio del 41,46% della casa di Auburn Hills
dal fondo previdenziale del sindacato americano Uaw (United automobile workers)
al Lingotto. Il settimo gruppo mondiale delle quattroruote, 300 mila dipendenti,
5 milioni di auto vendute, è una realtà. Per l'operazione sono stati
complessivamente pagati 3,65 miliardi di dollari (2,7 miliardi di euro): 1,75 da
Fiat e 1,9 da Chrysler, in entrambi i casi attraverso l'utilizzo di liquidità
disponibile.

In base al memorandum  sottoscritto con il sindacato Uaw, a integrazione del
contratto collettivo vigente di Chrysler, saranno versati altri 700 milioni di
dollari al fondo Veba in quattro quote paritetiche pagabili su base annua. La
prima è stata versata dal gruppo Chrysler in concomitanza con il closing
dell'operazione con Fiat. Fiat e Veba ritireranno in via definitiva, nei tempi
tecnici necessari, l'azione legale dinanzi al Court of chancery del Delaware
sull'interpretazione del contratto di call option. Come hanno sottolineato
diversi osservatori, Sergio Marchionne, amministratore delegato di Fiat e
presidente e ad di Chrysler, ha dimostrato anche in questa occasione grandi doti
di negoziatore: è riuscito a evitare l'Ipo in Borsa paventata da Veba e a
spuntare, al termine di un lungo braccio di ferro, un prezzo decisamente più
basso rispetto alle previsioni. Le banche che stavano facendo da advisor avevano
indicato un valore dell'intera casa di Detroit intorno ai 10 miliardi di
dollari. Una valutazione che valorizzava la quota Veba a 4,2 miliardi, mentre il
fondo sembrava intenzionato a chiederne addirittura 5 («Che si comprino un
biglietto della lotteria», era stata la sferzante reazione di Marchionne).In
totale per l'acquisizione del 100% della terza major automobilistica americana
la Fiat ha pagato cash, in varie fasi, 3,7 miliardi di dollari, poco più di 2,7
miliardi di euro. Nel 1998 Daimler sborsò 36 miliardi di dollari, mentre nel
2007 il fondo Cerberus, per l'80%, si accordò per 7,4 miliardi di dollari.
Archiviato il closing, ora si guarda alle prossime mosse di Marchionne e del
presidente John Elkann. Il primo appuntamento  mercoledì prossimo: il consiglio
di amministrazione a Torino per l'approvazione dei conti del quarto trimestre
2013. Oltre al bilancio, all'ordine del giorno ci saranno alcuni passaggi chiave
per la piena integrazione fra Lingotto e Auburn Hills. Si parlerà del nuovo nome
del gruppo (Marchionne ha annunciato pochi giorni fa a Detroit che compariranno
sia "Fiat" che "Chrysler"), della sede legale (probabile negli Stati Uniti, ma
non è esclusa, come nel caso di Cnh Industrial, l'Olanda, o il Regno Unito come
base fiscale), della Borsa di quotazione (in pole position Wall Street con
Milano come piazza secondaria), forse anche dei tempi dell'Ipo (tecnicamente
possibile entro l'anno). Poi, i primi di maggio, il board per il piano
industriale del rilancio in Italia e in Europa.

LOAD-DATE: January 24, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              69 of 1000 DOCUMENTS


                                   La Stampa

                            24 gennaio 2014 venerdì
                               NAZIONALE EDIZIONE

Banche giù con Unicredit Bene Fiat, boom di Bastogi

BYLINE: Luigi; Grassia

SECTION: ECONOMIA; Pag. 25

LENGTH: 161 parole


Seduta difficile per Piazza Affari (Ftse Mib -0,72% e All Share -0,73%) mentre
lo spread sale ai massimi dell'anno (214 punti). Sotto pressione le banche, con
Unicredit -2,56%,  Banco Popolare -2,67% e Bper -1,7%. Fuori dal paniere
principale, sempre tra i bancari, Carige flette del 2,41% all'indomani
dell'accertamento della Consob sui conti del gruppo. Giù anche il lusso   con
Ferragamo (-1,67%),  Yoox (-2,67%) e Luxottica (-1,9%).Sul fronte opposto del
listino è Fiat (+2,63%) in attesa del cda sui conti a fine mese e la definizione
della sede. Bene anche  Tenaris (+1,8%) spinta da report di  Mediobanca e
Equita. In territorio positivo  UnipolSai (+0,98%), Finmeccanica (+0,54%) e
Telecom (+0,54%). In luce  Bastogi (+17,9%) che in una nota ha precisato di «non
essere a conoscenza di eventi, ovvero operazioni che possano contribuire a
determinare gli attuali corsi azionari». Congelata per tutta la seduta il
titolo, da inizio anno, è salito di quasi il 68%.

LOAD-DATE: January 26, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              70 of 1000 DOCUMENTS


                                   La Stampa

                            21 gennaio 2014 martedì
                               NAZIONALE EDIZIONE

Frenano Bpm, Ubi e Mediobanca Bene Luxottica, Tod's e Autogrill

BYLINE: Giuseppe; Bottero

SECTION: ECONOMIA; Pag. 21

LENGTH: 162 parole


Piazza Affari archivia chiude  a ridosso della parità con l'indice Ftse Mib
praticamente invariato (+0,02%). Tra i quaranta big del listino soffrono le
banche in scia all'effetto Deutsche Bank, che ha archiviato il trimestre con un
rosso di 965 milioni di euro. Crolla Bpm  (-5,89%)  sulla quale il mercato resta
cauto in vista dell'atteso aumento di capitale, mentre appaiono positivi i
giudizi degli analisti alla nomina di Giuseppe Castagna al vertice.

In rosso, Ubi (-3,99%), Banco Popolare (-3,06%), Mediobanca (-2,49%), Mps
(-2,23%) e Bper (-2,20%). Tra gli assicurativi, perdite accentuate per UnipolSai
(-1,62%) e Generali (-0,94%). Corre il settore del lusso: Luxottica chiude a
+3,89%, Tod's a +1,72%. Prosegue la rimonta di Saipem (+3,46%). Bene anche
Autogrill (+2,14%) e Tenaris (+2,01%). Rialzi nell'energia: Eni +0,81%, A2A
+1,14%, Terna +1,39%. Acquisti su Telecom Italia (+1,69%). Male Finmeccanica
(-1,65%). Giornata di realizzi sul titolo Fiat (-1,55%).

LOAD-DATE: January 23, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              71 of 1000 DOCUMENTS


                                   La Stampa

                             18 gennaio 2014 sabato
                               NAZIONALE EDIZIONE

Bene Fiat, Intesa Sanpaolo e Rcs Prese di beneficio su Telecom

BYLINE: Luigi; Grassia

SECTION: ECONOMIA; Pag. 25

LENGTH: 163 parole


Piazza Affari ha chiuso in rialzo l'ultima seduta settimanale, con  l'indice
Ftse Mib +0,47% e l'All Share +0,49%. In evidenza Fiat con un +3,55% a 7,44 euro
in vista del perfezionamento del passaggio delle quote di minoranze di Chrysler
al Lingotto. In scia  Exor, la holding della famiglia Agnelli (+1,48%).  Fra gli
altri industriali, Finmeccanica +2,83%, mentre Pirelli ha limato lo 0,16%.
Contrastati gli energetici (Enel +1,39%, Eni -0,06%) e i finanziari, con Intesa
Sanpaolo  +0,62%, Unicredit -0,92%, Mediobanca +1,08%, Banco Popolare -0,77% e
Generali +0,18%. Sprint nel finale per Telecom Italia che le permette di
chiudere a +1,78% a 0,8580 euro per azione all'indomani del cda. Prese di
beneficio su Telecom Italia Media (-1,64%) dopo il balzo di ieri sulle
aspettative di integrazione dei multiplex con Rete A (Gruppo L'Espresso). In
evidenza  Rcs (+4,22%) dopo che l'amministratore delegato, Scott Jovane, ha
fornito nuove rassicurazioni sugli obiettivi del piano.

LOAD-DATE: January 20, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              72 of 1000 DOCUMENTS


                                   La Stampa

                           15 gennaio 2014 mercoledì
                               NAZIONALE EDIZIONE

"Fiat ha investito miliardi in Italia"

BYLINE: TEODORO CHIARELLI

SECTION: ECONOMIA; Pag. 27

LENGTH: 709 parole


Maurizio Landini attacca: «Gli Agnelli non investono in Italia, intervenga
Palazzo Chigi». Sergio Marchionne risponde a stretto giro di posta da Detroit:
«La questione degli investimenti è falsa. Abbiamo speso miliardi in Italia». La
tensione fra il leader della Fiom e l'amministratore delegato di Fiat e Chrysler
rimane altissima. Il sindacalista, nonostante i risultati ottenuti e gli impegni
ribaditi dal manager, non perde occasione per sparare sul gruppo presieduto da
John Elkann.Landini sollecita Palazzo Chigi. «Il governo deve intervenire perché
la Fiat investa in Italia, dal momento che in tutta questa brillante operazione
finanziaria di Marchionne emerge che la famiglia Agnelli non tira fuori neanche
un euro». E insiste: «E' necessario che la Presidenza del Consiglio, che si
preoccupa di portare in Italia investitori stranieri, si preoccupi anche e
soprattutto che i grandi gruppi italiani non vadano via In un Paese serio, come
è avvenuto negli Stati Uniti, Germania, Francia, la discussione su un patrimonio
industriale deve essere al centro delle attenzioni del governo».«Falsità»,
taglia corto Marchionne quando allo stand della Chrysler all'Auto Show di
Detroit gli riferiscono delle dichiarazioni del sindacalista.

Piuttosto, rinnova le preoccupazioni sulla situazione economica italiana.
«L'Italia ha bisogno di una spinta», sospira. Il neo segretario del Pd, Matteo
Renzi, potrebbe essere un asso nella manica per il Paese? «Non posso esprimere
un'opinione Renzi, non lo conosco abbastanza - replica -. Ma ben venga qualsiasi
asso possiamo trovare per risolvere i problemi di questo Paese». Poi torna ad
affrontare il nodo della sede di Fiat-Chrysler, settimo gruppo automobilistico
mondiale. «E' una questione difficile, ci sono tante tante implicazioni emotive.
Nessuna decisione è stata presa, ma c'è una naturale propensione a spostarsi qui
per il mercato efficiente, anche se non perfetto, e per le capacità di
finanziarsi».Il manager italo canadese, del resto, non ha da affrontare solo le
preoccupazioni e le diffidenze in Italia. Anche qui negli Usa ci sono timori da
fugare. Eccolo quindi sottolineare che nella nuova entità sopravviveranno sia il
nome Fiat che quello Chrysler e rassicurare i dipendenti di Auburn Hills,
quartier generale di Chrysler: «Sono insostituibili, resteranno negli Usa».
Anche perché, sottolinea, il gruppo realizza più del 50% delle vendite in Nord
America, e i brand Chrysler sono americani e lo resteranno. Quando si ha a che
fare con aziende longeve come Fiat e Chrysler, che hanno una lunga storia e
tradizione, spiega, è necessario trovare le giuste modalità per unirle.Nel
frattempo l'ad con il maglioncino nero incassa il plauso del governatore del
Michigan, Rick Snyder, in visita all'Auto Show. «Sono felice della transazione
che sta per essere completata fra Fiat e Chrysler - commenta mentre con
Marchionne visita lo stand della Jeep - C'è un futuro brillante per tutti noi.
Il nostro ruolo è creare il contesto giusto per gruppi di successo che
continuano a fare sempre il meglio».  Gli obiettivi, d'altra parte, sono
ambiziosi. Soprattutto per quanto riguarda i marchi più prestigiosi del gruppo,
come Jeep. Il brand icona Usa negli ultimi due anni ha registrato record
assoluti di vendite a livello globale: 731.565 unità nel 2013 e 701.626 del
2012. Marchionne annuncia che quest'anno punta a superare il milione di Jeep
vendute, con un balzo spettacolare di quasi il 40%.Intanto Marchionne ha
iniziato a guardare a tutta la struttura finanziaria di Fiat E Chrysler. «A
maggio - dice - con la presentazione del piano industriale triennale, avremo le
idee piuttosto chiare su come finanziare tutta la baracca». Però non si
sbilancia sulle trattative sul debito di Chrysler per togliere i covenant che
daranno accesso alla cassa del gruppo americano. «Stiamo cercando di vedere come
sfruttare le opportunità disponibili sul mercato, un mercato che è estremamente
liquido, e di sfruttare le capacità di Chrysler di finanziarsi e
autorifinanziarsi. Ma ci sono dei covenant su una parte del finanziamento di
Chrysler che non ci danno l'opportunità, a meno che non faccia dei pagamenti
osceni, di rinnovare e rinegoziare il prestito fino al 2016. Quindi parliamo di
due anni e rotti».

LOAD-DATE: January 17, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              73 of 1000 DOCUMENTS


                                   La Stampa

                            14 gennaio 2014 martedì
                               NAZIONALE EDIZIONE

Bene i bancari, boom di Saipem Arretrano Generali e Pirelli

BYLINE: Luigi; Grassia

SECTION: ECONOMIA; Pag. 24

LENGTH: 170 parole


Piazza Affari ha chiuso in rialzo,  guidata (come per le altre Borse europee)
dalla buona vena dei bancari dopo che il Comitato di Basilea ha reso un po' meno
severe le regole del settore.  Indice  Ftse Mib  +0,66% a 19.697 punti e All
Share è salito dello 0,61% a  20.952 punti. Tra i finanziari,  Intesa Sanpaolo
+1,1%, Unicredit +1,87%, Mediobanca +1,25%e  Bpm +2,73%. Più contenuto il rialzo
di Mps (+0,17%) alla viglia del cda. Nel settore assicurativo,  Generali
-1,61%.In evidenza  Saipem (+4,87% a 16,38 euro) sulle ipotesi che per la
controllata di Eni siano in arrivo nuovi contratti.  Contrastati gli altri
energetici, con Enel +1,04% ed Eni -0,4%. In calo Telecom Italia (-0,86% a
0,8065 euro) in vista del cda di giovedì. Fiat ha guadagnato l'1,19% nel giorno
in cui il presidente John Elkann dal salone di Detroit ha detto che Marchionne
resterà ad del gruppo almeno per tutta la durata del piano. Per quanto riguarda
gli altri industriali a maggior capitalizzazione, Pirelli -1,1% e  Finmeccanica
+0,87%.

LOAD-DATE: January 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              74 of 1000 DOCUMENTS


                                   La Stampa

                            14 gennaio 2014 martedì
                               NAZIONALE EDIZIONE

Marchionne alla guida di Fiat-Chrysler almeno fino a metà 2017

BYLINE: TEODORO CHIARELLI

SECTION: ECONOMIA; Pag. 8

LENGTH: 661 parole


Pochi giorni e la svolta della Fiat sarà completata. In settimana il closing
dell'annunciato acquisto del 41,5% di Chrysler in mano al fondo Veba. Poi, il 29
gennaio, il consiglio di amministrazione del Lingotto deciderà sul nome della
nuova società (che conterrà sia il brand «Fiat» che quello «Chrysler»), sulla
quotazione (avverrà entro l'anno) e su sede legale e quartier generale. In
quella occasione sarà definita l'agenda.

A fare l'annuncio a Detroit, all'Auto Show - il più importante salone degli
Stati Uniti -   i vertici del gruppo prossimo alla fusione: il presidente di
Fiat, John Elkann, e l'amministratore delegato di Fiat e presidente e ad di
Chrysler, Sergio Marchionne.Proprio riguardo al manager italo-canadese, Elkann
spiega che resterà alla guida del gruppo almeno per i tre anni del nuovo piano
industriale che verrà approvato il primo maggio. Marchionne terrà il timone di
Fiat Chrysler almeno sino a metà 2017. «Il mio successore - aggiunge l'ad -
dovrebbe essere un interno. Da tempo stiamo lavorando a formare la squadra di
vertice». Chiosa Elkann: «Sono assolutamente tranquillo della panchina di
Fiat-Chrysler. Quello di cui sono sicuro è che il vertice della nuova società
sarà composto da Marchionne e dal sottoscritto. Non cambieranno presidente e ad,
non c'è dubbio che il piano industriale sarà portato avanti da Marchionne».
Pressato dai giornalisti, Marchionne taglia corto. Il gioco delle poltrone non
lo interessa, semmai lo infastidisce. E' chiaro che ha in mente un percorso, ma
resta testardamente abbottonato. «Quello che preme a me e a John è la continuità
dell'azienda».Marchionne ribadisce che il Lingotto non ha bisogno di un aumento
di capitale per finanziare il raggiungimento del 100% Chrysler. E invita a
essere cauti anche sull'ipotesi di un convertendo: «E' un'idea che stiamo
valutando, non l'abbiamo sposata. La decisione sarà presa dopo il piano
industriale». Il convertendo è vantaggioso rispetto a un aumento di capitale,
mette in evidenza Marchionne, perché consente di emettere azioni nel futuro a un
prezzo che riflette il valore dell'opzione inerente al passaggio del tempo. Poi
spiega: «E' un'operazione complessa. La maggior parte dei convertendo che ho
visto ha un prezzo di conversione  superiore al prezzo di Borsa al momento».
Nessun timore, invece, per il debito della nuova società. «Se avessi ascoltato
tutti gli analisti sarei morto di un attacco di cuore. Abbiamo le risorse». Il
manager con il maglioncino nero affronta, per l'ennesima volta, la questione
della sede e della piazza di quotazione. «La storia di Chrysler è centrata su
Detroit: in termini di accesso ai mercati di capitale e delle possibilità
finanziarie, gli Usa per definizione sono quelli che offrono vantaggi».Comunque
parlare di «headquarter» «è anacronistico, significa parlare di domicilio legale
che, per esempio, per Cnh è l'Olanda».Sulle future mosse di Fiat-Chrysler,
Marchionne ribadisce che la grande scommessa, legata al mercato premium, si
chiama Alfa Romeo. «Fino a quando ci sarò io alla guida, l'Alfa sarà prodotta in
Italia». Magari utilizzando l'enorme patrimonio di conoscenze tecniche del
Cavallino Rampante, soprattutto per quanto riguarda i motori. «Sarebbe da
imbecilli non sfruttare il know-how della Ferrari». L'obiettivo di Fiat in
Italia, alla luce del piano che verrà presentato a maggio, rimane quindi di far
rientrare al lavoro tutti i cassaintegrati. «L'importante - sostiene Marchionne
- è che la politica non ci spari contro». A chi gli chiede se governo e
sindacati avranno voce in capitolo sul piano industriale, una risposta laconica:
«La grande cosa di essere una società privata è di poter decidere il proprio
futuro. Non ci sono state garanzie per nessuno da quando ho assunto questo
lavoro». Il presidente Elkann usa parole affettuose per l'ad: «Sono grato a
Sergio, è un giorno importante. L'accordo Fiat-Chrysler apre la strada a un
futuro che prima sognavamo. Sono orgoglioso e felice».

LOAD-DATE: January 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              75 of 1000 DOCUMENTS


                                   La Stampa

                            14 gennaio 2014 martedì
                               NAZIONALE EDIZIONE

AUTO LA SVOLTA DEL LINGOTTO "Con il nuovo assetto globale il gruppo si assicura
il futuro"

BYLINE: FRANCESCO MANACORDA

SECTION: ECONOMIA; Pag. 9

LENGTH: 791 parole


Sono molto felice e orgoglioso di essere qui perché oggi so che abbiamo un
futuro. Che ciò che abbiamo davanti è molto meglio di quanto potessimo
immaginare appena qualche anno fa». Al Salone dell'auto di Detroit, dove il
gruppo Fiat si presenta pronto all'integrazione completa con Chrysler, il
presidente John Elkann ci tiene a dare il segno  che con l'anno nuovo è
terminata un'era e ne è cominciata un'altra. «Sono arrivato a Torino per
studiare Ingegneria nel 1994, vent'anni fa - ricorda Elkann - e per anni non c'è
stato un giorno in cui, stando sempre più vicino alla Fiat, non abbia avuto la
sensazione che la vita della società fosse precaria a causa delle dimensioni del
gruppo e per tutta una serie di ragioni». Storia vecchia ormai, quella di una
Fiat troppo piccola per giocarsela davvero tra i grandi produttori, se la si
guarda alla luce dell'accordo che ha portato il Lingotto a prendere il 100%
della Chrysler: «Quello che è stato fatto nel corso delle vacanze di Natale e
annunciato all'inizio di quest'anno - dice ancora - apre una strada che potevamo
solo sognare. Sono molto grato a Sergio  Marchionne e a tutte le persone che
hanno lavorato in Fiat e Chrysler per raggiungere questo risultato».Non più
azionista di maggioranza della terza casa americana, ma ora con un possesso
pieno in vista di una fusione che sarà anche una nuova spinta alla crescita, la
Fiat guarda già oltre.

«Da due realtà come Fiat e Chrysler nascerà una nuova realtà» davvero globale
«con la creazione del settimo gruppo automobilistico al mondo». Una realtà che
si tocca già nell'isola al centro del salone che tiene assieme gli stand di
entrambi i gruppi: dalla famiglia della 500 agli ipertrofici pick-up della Ram,
alla nuova Cherokee che in dicembre ha aiutato Jeep a battere il record assoluto
di vendite negli Usa. A  Detroit si celebra un primo obiettivo industriale
raggiunto, ma si tocca con mano anche un risultato che consolida il ruolo
dell'azionista di maggioranza del gruppo e dà sostanza alla sua missione di
assicurare un futuro a una Fiat che non sarà più solo Fiat. Nella capitale
americana dell'auto ieri pomeriggio il presidente ha incontrato tra gli altri
Bill Ford, pronipote di Henry e presidente esecutivo della casa automobilistica.
E nei giorni scorsi si sono fatti sentire anche i vertici della General Motors e
quelli dei principali costruttori europei: tutti con una valutazione favorevole
sull'operazione tra Fiat e Chrysler.  Ma non è un porto di arrivo quello in cui
Elkann e Marchionne hanno traghettato i due gruppi; è invece una base da cui
ripartire per puntare a uno sviluppo da vero produttore globale. Se si passa la
metafora calcistica, la Fiat è uscita da una lunga permanenza in zona
retrocessione, sempre con l'incubo di non farcela, e adesso con Chrysler si
ritrova a metà classifica nella Serie A mondiale dell'auto. Non è una posizione
che permette di rilassarsi, ma da lì non è nemmeno vietato pensare di poter
conquistare un giorno lo scudetto, di crescere ancora nel mondo globale dove la
competizione non fa sconti ed è solo competizione tra colossi.Che ruolo ha o può
avere l'Italia in questa rivoluzione del suo più grande gruppo industriale?
Marchionne cita lo studioso della globalizzazione Thomas Friedman: «Il mondo
ormai è piatto, senza barriere». Spiega che la trasformazione in una vera
multinazionale è irreversibile: «Fiat-Chrysler ha la possibilità di comportarsi
e di agire in un modo che non dipende dalle scelte prese nel Paese». Ed Elkann
ricorda che «negli ultimi dieci anni, da quando è arrivato  Marchionne, i
rapporti con il governo sono stati costruttivi anche perché non è mai stato
chiesto nulla. Fiat è stata un esempio perché ha contribuito ad andare avanti
nel fare investimenti senza mai chiedere niente. È qualcosa di cui siamo molto
orgogliosi».  Non c'è debito di riconoscenza, insomma, verso l'Italia, ma ci
sono delle opportunità che si aprono - e che andranno colte - che derivano dalla
nuova proiezione internazionale. È vero che con l'integrazione di Fiat e
Chrysler avviata già cinque anni fa e che ora si completa, il peso relativo del
Paese nel gruppo è sceso, ma le sue potenzialità - in termini di produzione e di
marchi - sono aumentate. La scommessa ora è quella di riempire di fatti quelle
potenzialità, puntando soprattutto sulla strategia che vede il Paese diventare
un fornitore di vetture «premium» per il mercato globale. Il successo di
Maserati - dalla fabbrica torinese di Grugliasco ai mercati di Usa e in Cina -
dimostra che la strada è percorribile; lo sbarco della 500 negli Usa è l'esempio
che molti altri spazi si possono aprire; al futuro dell'Alfa Romeo - che al
Lingotto e ad Auburn Hills vogliono davvero globale - spetterà la conferma.

LOAD-DATE: January 16, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              76 of 1000 DOCUMENTS


                                   La Stampa

                             11 gennaio 2014 sabato
                               NAZIONALE EDIZIONE

Corre Mediolanum, Bene Tod's Frenano Intesa e Yoox

BYLINE: Luca; Fornovo

SECTION: ECONOMIA; Pag. 25

LENGTH: 152 parole


Piazza Affari chiude la settimana in rialzo con l'indice Ftse Mib che guadagna
lo 0,34% a 19.569 punti, mentre lo spread tra Btp e Bund si è riportato sopra la
quota dei 200 punti (207). A dare slancio è Mediolanum (+4,96%) forte anche di
una raccolta da record di Banca Mediolanum: a dicembre pari a 565 milioni, che
ha portato la raccolta annuale a 3.337 milioni (da 2.258 milioni del 2012). In
ripresa  moda e lusso con Tod's che sale del 2,03%, a seguire Luxottica
(+1,98%). Restano in controtendenza Ferragamo (-0,85%), Yoox (-2,7%) e Cucinelli
(-2,43%). Debole il credito con Bpm che perde il 2,28% e Mps (-1,68%): per
entrambe si guarda alla prossima settimana ed a possibili schiarite sui vertici.
Sempre tra i bancari in flessione Intesa (-1,7%), Mediobanca (-1,3%).  Telecom
guadagna lo 0,49% in attesa del Cda della prossima settimana. Prese di beneficio
su Fiat (-0,59%) poco mossa Pirelli (-0,25%).

LOAD-DATE: January 13, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              77 of 1000 DOCUMENTS


                                   La Stampa

                             11 gennaio 2014 sabato
                               NAZIONALE EDIZIONE

"Fiat-Chrysler, fusione e nome nuovo"

BYLINE: teodoro chiarelli

SECTION: ECONOMIA; Pag. 22

LENGTH: 627 parole


Standard & Poor's non segue Moody's e conferma il rating di Fiat dopo
l'operazione Chrysler: BB- con outlook stabile. In compenso alza quello della
società Usa allo stesso livello di quella italiana (da B+ a BB-) Lo ha reso noto
ieri l'agenzia Usa, lo stesso giorno in cui Sergio Marchionne, in un'intervista
al direttore di Repubblica Ezio Mauro annuncia che la nuova società Fiat
-Chrysler «avrà un nome nuovo» e auspica «spero che la fusione si possa fare
subito».La valutazione su Fiat, recita il report di S&P, «riflette la nostra
opinione di un profilo di rischio giudicato equilibrato per quanto riguarda il
business del gruppo e aggressivo da un punto di vista finanziario. Il rapporto
spiega che «il controllo totale di Chrysler non migliorerà immediatamente il
profilo di rischio d'impresa di Fiat,  ma che comunque il pieno controllo della
casa americana dovrebbe dare un nuovo impulso alle iniziative di integrazione
del gruppo e una maggiore flessibilità per attuare la propria strategia
commerciale e industriale su scala mondiale e nel tempo potrebbe anche generare
alcuni risparmi». L'outlook stabile, poi, «rispecchia le nostre aspettative che
Fiat accelererà il processo di integrazione di Chrysler nel 2014».
Nell'intervista, invece, Marchionne parla della quotazione della nuova società.
«Fiat è quotata a Milano. Poi andremo dove ci sono i soldi, dove c'è un accesso
più facile ai capitali.

Il mercato più fluido è quello di New York, ma deciderà il cda ».La sede sarà
decisa «in base alla scelta di Borsa», anche se, precisa l'ad, «ha un valore
puramente simbolico, emotivo». Marchionne non è preoccupato del debito che si
porterà in dote la fusione («Proprio no») e sul fronte italiano rassicura che
«tutti i lavoratori rientreranno dalla cassa integrazione». Nessun aumento di
capitale in vista («Sarebbe una distruzione di valore»), mentre c'è un'apertura
su un possibile convertendo: «Potrebbe essere una misura adatta». Nessuna
conferma, invece, sull'entità, 1,5 miliardi, ipotizzata da alcuni operatori:
«Lasciamo stare le cifre». Ma la grande scommessa si chiama Alfa Romeo, su cui
Marchionne ripone le aspettative di crescita del gruppo. «Cassino
strutturalmente e per capacità produttiva è lo stabilimento più adatto al
rilancio dell'Alfa Romeo». E spiega: «La strategia è uscire dal mass market per
andare nella fascia dei prodotti di alta qualità». Marchionne si lascia andare a
una confidenza: «In capannoni-fantasma, mimetizzati in giro per l'Italia,
squadre di uomini nostri stanno preparando i nuovi modelli Alfa Romeo che
annunceremo ad aprile». Poi aggiunge: «Nel polo Mirafiori-Grugliasco si faranno
le Maserati, compreso un nuovo suv e qualcos'altro che non dico. A Melfi la 500
X e la piccola Jeep, a Pomigliano la Panda e forse una seconda vettura». Infine
un aneddoto sulle lunghe, difficili trattative del 2009 per prendere Chrysler:
«Continuavano a dirmi che la Fiat doveva metterci la pelle, cioè i soldi. Ho
avuto la faccia tosta all'inizio di dire di no. Metto in gioco la mia pelle,
vale a dire reputazione e carriera, ma la Fiat no. Nemmeno un euro». Ieri,
puntuali, gli apprezzamenti di governo e sindacati.  «Vigileremo, ma non
crediamo che sia un libro dei sogni perché ci sembra che negli ultimi mesi si
siano già visti alcuni risultati», ha detto il sottosegretario Claudio De
Vincenti. Soddisfatto il leader della Cisl, Raffaele Bonanni: «È   chiaro che
continueremo a incalzare Marchionne e la Fiat, sul mantenimento degli impegni
produttivi in tutti i siti italiani». Rocco Palombella, segretario generale
della Uilm: «Abbiamo atteso per sei anni frasi come quelle di oggi di
Marchionne, è una buona notizia». Fuori dal coro, invece, la Fiom. «Un film già
visto», ha commentato il leader Maurizio Landini.

LOAD-DATE: January 13, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              78 of 1000 DOCUMENTS


                                   La Stampa

                            10 gennaio 2014 venerdì
                               NAZIONALE EDIZIONE

Mediobanca supera l'esame e apre il cantiere governance

SECTION: ECONOMIA; Pag. 24

LENGTH: 290 parole


Il cantiere della governance è aperto, ma quello visto ieri in casa Mediobanca,
è stato solo il primo passo. I consiglieri, infatti, nel corso della riunione
del cda hanno ascoltato l'esito dell'ispezione di Banca d'Italia direttamente
dal direttore centrale Carmelo Barbagallo, accompagnato tra gli altri dal
direttore della sede lombarda  Giuseppe Sopranzetti.

Si è trattato, ha spiegato Barbagallo,  di «un'ispezione di routine. È tutto
molto ordinario». E in cui non è emerso «nessun rilievo particolare». Niente
sanzioni, né segnalazioni di grandi rischi. Ma nella relazione di circa 25
pagine non mancano rilievi sulla governance e sull'organizzazione del business.
La cui soluzione, però, almeno in parte, è già contenuta nella nuova
regolamentazione di Bankitalia che richiede, ad esempio, cda meno pletorici,
professionalità adeguate, chiarezza nei ruoli e nelle responsabilità dei manager
rispetto alle diverse aree di business, professionalità internazionali. Da un
lato il nuovo piano industriale ha già dato una svolta più chiara nel business
della banca, dall'altra le ultime nomine, come quella di Stefano Marsaglia a
responsabile del corporate e investment banking, sono coerenti con le nuove
richieste. Ora si tratterà di rivedere il cda (da 22 dovrebbe passare a 13
componenti, senza comitato esecutivo) e, successivamente, la struttura del
patto. Siamo all'inizio. Anzitutto  il 19 febbraio il cda provvederà - oltre a
licenziare i conti - a rispondere a Banca d'Italia, non prima che in un'altra
riunione, il 13 o il 14 febbraio, i consiglieri avranno condiviso percorso e la
bozza di risposte. Il lavoro sarà lungo e porterà a modificare lo statuto,
probabilmente in occasione della prossima assemblea di ottobre. [F. SP.]

LOAD-DATE: January 12, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              79 of 1000 DOCUMENTS


                                   La Stampa

                            10 gennaio 2014 venerdì
                               NAZIONALE EDIZIONE

Fiat, il tavolo Fiom resta separato

BYLINE: MARINA CASSI

SECTION: ECONOMIA; Pag. 24

LENGTH: 435 parole


Non ci sarà un unico tavolo negoziale con Fiat, Fim, Uilm, Fismic, Ugl,
associazione Quadri e Fiom. Lo ha detto nettamente ieri l'azienda nel corso del
terzo incontro con i meccanici della Cgil - presente anche questa volta il
segretario generale Maurizio Landini -, dopo la sentenza della Corte
costituzionale che a giugno ha riconosciuto il diritto alla rappresentanza per
la Fiom. I tavoli rimarranno separati; la Fiat ritiene impraticabile
l'unificazione perchè la Fiom non ha firmato il contratto di primo livello e,
quindi, si troverebbe a avere una posizione diversa dagli altri sindacati che,
invece, sono firmatari.

Proprio lunedì e martedì ci sarà un nuovo round per il rinnovo biennale del
contratto di gruppo e i firmatari ribadiscono che a quel tavolo la Fiom non ce
la vogliono fino a quando non avrà firmato. Cioè, presumibilmente, mai. Ma il
dialogo tra Fiat e Fiom andrà avanti con un nuovo incontro già nelle prossime
settimane e pare esserci una comune volontà di arrivare a relazioni industriali
migliori. Nei prossimi giorni i meccanici Cgil potrebbero elaborare e avanzare
all'azienda una richiesta di aumento economico sulla base dei parametri
ipotizzata nella carta rivendicativa presentata ai lavoratori nelle assemblee e
a cui avrebbero partecipato secondo gli organizzatori 18 mila
addetti.Realisticamente non saranno i contenuti del contratto - e del suo
rinnovo - quelli a tener banco nei prossimi incontri; più probabile che il
confronto comprenda i temi dell'organizzazione del lavoro e della realtà
produttiva dei singoli stabilimenti. Per un giro di orizzonte più ampio e
definito la Fiat ha spiegato che si dovrà attendere aprile.A fine incontro il
segretario Maurizio Landini commenta: «L'azienda ha ribadito più volte che
quello aperto con noi è un tavolo negoziale e che non ci sono tavoli di serie A
e di serie B. Fisseremo nei prossimi giorni la data di un nuovo incontro». E
annuncia che entro gennaio si riunirà nuovamente il coordinamento dei delegati
Fiom del gruppo. Spiega: «Per noi l'obiettivo resta un tavolo unico perché il
tavolo doppio non porta a nulla; è un modo per non applicare la sentenza della
Corte Costituzionale».Aggiunge: «Ci siamo lasciati, siccome continuano a
esistere punti di vista diversi, con l'impegno a aggiornare il confronto per
dettagliare meglio le nostre rivendicazioni e per consentire all'azienda di
fornire un quadro più preciso della situazione produttiva degli stabilimenti.
Noi il contratto specifico di lavoro non lo abbiamo firmato, non lo
condividiamo, ma continuiamo a dire che tutti i sindacati hanno diritto a stare
al tavolo».

LOAD-DATE: January 12, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              80 of 1000 DOCUMENTS


                                   La Stampa

                            8 gennaio 2014 mercoledì
                               NAZIONALE EDIZIONE

Boom per Rcs, corre Telecom Bene Enel e Finmeccanica

BYLINE: Luigi; Grassia

SECTION: ECONOMIA; Pag. 33

LENGTH: 158 parole


Chiusura sui massimi per Piazza Affari con l'indice Ftse Mib  +1,22% e l'All
Share +1,14%. In evidenza Telecom Italia (+4,16% a 0,7890 euro per azione) in
attesa della revisione della governance e di sviluppi sul fronte brasiliano. Ben
intonati anche gli editoriali, con Rcs che ha piazzato un balzo del 7,9% a
1,4470 euro per azione. Fra gli altri editoriali,  L'Espresso +4,76%, Mediaset
+5,69%.Per quanto riguarda i finanziari, Intesa Sanpaolo ha guadagnato il 3,28%,
Unicredit +3,47%, Mediobanca 5,28%, Mps +2,77%, Generali +1,65%, mentre Bpm è
salita dell'8% nel giorno in cui si è insediato il consiglio di sorveglianza e
in vista del rinnovo del consiglio di gestione e della nomina del nuovo
direttore generale. Pesante Unipolsai (-5,88%).Positivi anche gli energetici con
Eni a +0,46% ed Enel +1,26%. In controtendenza Saipem (-1,2%).Contrastati gli
industriali a maggior capitalizzazione: Fiat -1,69%, Pirelli -0,97%,
Finmeccanica +1,34%.

LOAD-DATE: January 11, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              81 of 1000 DOCUMENTS


                                   La Stampa

                             7 gennaio 2014 martedì
                               NAZIONALE EDIZIONE

Su Unicredit e Banco popolare Boom di Geox, frena Tenaris

BYLINE: Luigi; Grassia

SECTION: ECONOMIA; Pag. 27

LENGTH: 148 parole


Chiusura di seduta in rialzo per la Borsa di Milano, trainata  dai titoli
bancari e assicurativi e anche da Geox con un +9,53%. L'indice Ftse Mib segna un
progresso dello 0,63%, l'All Share   +0,64%.  Mps in progresso del 2,15%. Bene
Banco Popolare (+3,1%), Unicredit (+3,3%) e  Bpm (+1%). Ha alzato la testa anche
Mediobanca (+2,4%). Riprende a correre  Fiat (+0,59%) mentre hanno  tirato il
freno  Wdf (-1,68%) e  Yoox (-1,29%). Al palo  Telecom, dopo avere catalizzato
l'attenzione venerdì scorso. Fra i titoli a maggiore capitalizzazione sono
andati male  Autogrill (-0,79%),  Cnh Industrial (-1,2%)  e  Tenaris (-2,2%).
Invece Finmeccanica ha vantato un progresso dello 0,7%. Fuori dal paniere
principale sono state gettonate le azioni Cell Therapeutic (+17%) e quelle della
Fiera Milano (+15%).  Per contro ha perso oltre il 3%  Moncler, dopo la volata
registrata dal debutto in Borsa.

LOAD-DATE: January 11, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              82 of 1000 DOCUMENTS


                                   La Stampa

                             3 gennaio 2014 venerdì
                               NAZIONALE EDIZIONE

Immatricolazioni in ripresa Panda è la vettura più venduta

SECTION: ECONOMIA; Pag. 6

LENGTH: 139 parole


È la  Panda la vettura più venduta in Italia  a dicembre e in tutto il 2013, con
101.600 immatricolazioni nell'anno e una quota nel segmento A del 41,4% nel
mese. Lo evidenzia  Fiat commentando i dati sulle immatricolazioni. La seconda
classificata è  la Punto, al vertice del segmento B con una quota nell'anno del
16,8%. Seguono, nell'ordine, Lancia Ypsilon, Fiat 500 e Fiat 500L. In lieve
aumento (+0,4 punti) la quota del marchio Fiat nel 2013 al 21,4%.  Fiat «ha
immatricolato lo scorso anno quasi 374 mila auto, il 9,95% in meno rispetto al
2012, ma il Lingotto «consegue una quota sul segmento retail  seconda solo a
quella di gennaio e in costante miglioramento da 6 mesi». In dicembre il mercato
- con 88.700 immatricolazioni - cresce del 1,4%, mentre  Fiat con quasi 25 mila
registrazioni (-2,6%) ottiene una quota del 28%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              83 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

"Un successo che può dare vitalità alla riscossa di Torino"

SECTION: CRONACA; Pag. 41

LENGTH: 505 parole


Gianfranco Carbonato, leader della Confindustria  Piemonte,  è lapidario nel suo
entusiasmo: «Chapeau, gran bella operazione».  Sono soddisfatti  i leader degli
imprenditori piemontesi  per l'acquisizione della Chrysler da parte della Fiat.
Licia Mattioli, presidente dell'Unione industriale non ha dubbi: «E'  un
risultato di grande rilievo per l'industria italiana. Il 2014 non si poteva
aprire sotto un segno migliore».E spiega che «la nascita del nuovo gruppo
globale crea le condizioni per il consolidamento non solo dell'industria
automobilistica in Italia, ma di tutto il sistema manifatturiero». Per Torino
poi «significa un forte impulso al rilancio dell'auto italiana di grande
qualità, già avviato con l'investimento in Maserati». Assicura: «Tutti gli
imprenditori di Torino vedono nella nascita del nuovo gruppo globale Fiat
-Chrysler, il settimo del settore a livello mondiale, una grande opportunità di
crescita che proietta nella storia la nostra industria».Gli industriali
dell'Unione - unica associazione territoriale della Confindustria con cui la
Fiat mantenga una rapporto dopo l'abbandono di viale Dell'Astronomia  - sono
sempre stati forti sostenitori della strategia Fiat.

E ora Mattioli  spiega: «E' sintomatico, inoltre, che l'accordo col Fondo Veba
contenga un riconoscimento al ruolo del sindacato americano dell'auto, volto a
sostenere le attività industriali del gruppo orientato alla partecipazione e
allo sviluppo dei progetti di crescita».E tra chi non ha mai dubitato della
bontà della scelta di una fusione con il colosso americano c'è Gianfranco
Carbonato che adesso vuole sfatare  «le preoccupazioni di un piccolo comune a
Ovest della  pianura padana» come con ironia definisce Torino «nel grande mondo
globale».  Dice: «La chiusura della vicenda americana era essenziale anche per
gli investimenti a Mirafiori. Era un freno finanziario e industriale che adesso
non c'è più e, quindi, sarà possibile far partire le produzioni».Ma anche
parlando di Fiat e Chrysler Carbonato non rinuncia a un riferimento alla realtà
italiana: «Devo dire che l'operazione di Marchionne è stato grande, ma detto
questo non è che fare auto in Italia sia facile. Se la politica - e cioè un
governo pungolato da Renzi -  finalmente  smetterà di strangolare il «Paese,
come è stato  fatto negli ultimi 20, si può  ripartire».E sulla presenza futura
della Fiat non ha dubbi: «In Italia si vendono poche auto d'accordo, ma rimane
un mercato non  trascurabile perchè prima o poi ripartirà quello di sostituzione
e soprattutto perchè è nel cuore  dell'Europa e il continente per  chi vuole
vendere automobili è ancora  molto importante, direi irrinunciabile».Sul
versante dei piccoli industriali Fabrizio Cellino dell'Api ammonisce: «E' chiaro
che la globalizzazione è la strada obbligata per l'industria. Ma occorre  fare
attenzione alle ricadute sul nostro Paese e sull'indotto che ha tutte le
capacità per rispondere positivamente al nuovo scenario che si è creato in
termini di sapienza e capacità produttiva». [M.CAS.]

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              84 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

Porchietto: più facile salvare l'indotto

SECTION: CRONACA; Pag. 40

LENGTH: 224 parole


L'assessore regionale, Claudia Porchietto,  è molto soddisfatta per l'operazione
Fiat-Chrysler  e ha tante speranze per il futuro di Mirafiori. Non  pensa solo
allo storico stabilimento, ma anche a tutto un comparto: «Noi stiamo lavorando e
adesso  cogliamo segnali che qualcosa si muove anche nel mondo dell'indotto
auto. Sono sicura che anche con la Fiat si potrà riprendere un rapporto  perché
noi siamo più che disponibili a fare accordi di programma che consentano
l'arrivo  di colossi mondiali non a fare shopping di tecnologie, ma a produrre».
E spiega la strategia: «A metà anno ci saranno finalmente nuovi fondi europei
per sostenere la ricerca e la formazione. Così si potranno mettere a
disposizione delle aziende grandi come Fiat-Chrysler, competenze di alto
livello». L'obiettivo è sempre lo stesso: mantenere e rafforzare un sistema  di
capacità, conoscenze, innovazioni che mantengano le caratteristiche di area
produttiva di Torino e del Piemonte. Aggiunge Porchietto: «Stiamo anche con
molta  fatica lavorando su alcuni casi, a partire da De Tomaso, per  cercare di
tenere in piedi un indotto auto di qualità favorendo dove possibile anche alcuni
rientri da delocalizzazioni nell'Est Europa». L'assessore ha chiaro che un piano
di questo tipo ha molte chance in più se giocato con un grande produttore
mondiale insediato a Torino.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              85 of 1000 DOCUMENTS


                                   La Stampa

                             3 gennaio 2014 venerdì
                               NAZIONALE EDIZIONE

Immatricolazioni in ripresa Panda è la vettura più venduta

SECTION: ECONOMIA; Pag. 6

LENGTH: 139 parole


È la  Panda la vettura più venduta in Italia  a dicembre e in tutto il 2013, con
101.600 immatricolazioni nell'anno e una quota nel segmento A del 41,4% nel
mese. Lo evidenzia  Fiat commentando i dati sulle immatricolazioni. La seconda
classificata è  la Punto, al vertice del segmento B con una quota nell'anno del
16,8%. Seguono, nell'ordine, Lancia Ypsilon, Fiat 500 e Fiat 500L. In lieve
aumento (+0,4 punti) la quota del marchio Fiat nel 2013 al 21,4%.  Fiat «ha
immatricolato lo scorso anno quasi 374 mila auto, il 9,95% in meno rispetto al
2012, ma il Lingotto «consegue una quota sul segmento retail  seconda solo a
quella di gennaio e in costante miglioramento da 6 mesi». In dicembre il mercato
- con 88.700 immatricolazioni - cresce del 1,4%, mentre  Fiat con quasi 25 mila
registrazioni (-2,6%) ottiene una quota del 28%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              86 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

"Un successo che può dare vitalità alla riscossa di Torino"

SECTION: CRONACA; Pag. 41

LENGTH: 505 parole


Gianfranco Carbonato, leader della Confindustria  Piemonte,  è lapidario nel suo
entusiasmo: «Chapeau, gran bella operazione».  Sono soddisfatti  i leader degli
imprenditori piemontesi  per l'acquisizione della Chrysler da parte della Fiat.
Licia Mattioli, presidente dell'Unione industriale non ha dubbi: «E'  un
risultato di grande rilievo per l'industria italiana. Il 2014 non si poteva
aprire sotto un segno migliore».E spiega che «la nascita del nuovo gruppo
globale crea le condizioni per il consolidamento non solo dell'industria
automobilistica in Italia, ma di tutto il sistema manifatturiero». Per Torino
poi «significa un forte impulso al rilancio dell'auto italiana di grande
qualità, già avviato con l'investimento in Maserati». Assicura: «Tutti gli
imprenditori di Torino vedono nella nascita del nuovo gruppo globale Fiat
-Chrysler, il settimo del settore a livello mondiale, una grande opportunità di
crescita che proietta nella storia la nostra industria».Gli industriali
dell'Unione - unica associazione territoriale della Confindustria con cui la
Fiat mantenga una rapporto dopo l'abbandono di viale Dell'Astronomia  - sono
sempre stati forti sostenitori della strategia Fiat.

E ora Mattioli  spiega: «E' sintomatico, inoltre, che l'accordo col Fondo Veba
contenga un riconoscimento al ruolo del sindacato americano dell'auto, volto a
sostenere le attività industriali del gruppo orientato alla partecipazione e
allo sviluppo dei progetti di crescita».E tra chi non ha mai dubitato della
bontà della scelta di una fusione con il colosso americano c'è Gianfranco
Carbonato che adesso vuole sfatare  «le preoccupazioni di un piccolo comune a
Ovest della  pianura padana» come con ironia definisce Torino «nel grande mondo
globale».  Dice: «La chiusura della vicenda americana era essenziale anche per
gli investimenti a Mirafiori. Era un freno finanziario e industriale che adesso
non c'è più e, quindi, sarà possibile far partire le produzioni».Ma anche
parlando di Fiat e Chrysler Carbonato non rinuncia a un riferimento alla realtà
italiana: «Devo dire che l'operazione di Marchionne è stato grande, ma detto
questo non è che fare auto in Italia sia facile. Se la politica - e cioè un
governo pungolato da Renzi -  finalmente  smetterà di strangolare il «Paese,
come è stato  fatto negli ultimi 20, si può  ripartire».E sulla presenza futura
della Fiat non ha dubbi: «In Italia si vendono poche auto d'accordo, ma rimane
un mercato non  trascurabile perchè prima o poi ripartirà quello di sostituzione
e soprattutto perchè è nel cuore  dell'Europa e il continente per  chi vuole
vendere automobili è ancora  molto importante, direi irrinunciabile».Sul
versante dei piccoli industriali Fabrizio Cellino dell'Api ammonisce: «E' chiaro
che la globalizzazione è la strada obbligata per l'industria. Ma occorre  fare
attenzione alle ricadute sul nostro Paese e sull'indotto che ha tutte le
capacità per rispondere positivamente al nuovo scenario che si è creato in
termini di sapienza e capacità produttiva». [M.CAS.]

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              87 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

Porchietto: più facile salvare l'indotto

SECTION: CRONACA; Pag. 40

LENGTH: 224 parole


L'assessore regionale, Claudia Porchietto,  è molto soddisfatta per l'operazione
Fiat-Chrysler  e ha tante speranze per il futuro di Mirafiori. Non  pensa solo
allo storico stabilimento, ma anche a tutto un comparto: «Noi stiamo lavorando e
adesso  cogliamo segnali che qualcosa si muove anche nel mondo dell'indotto
auto. Sono sicura che anche con la Fiat si potrà riprendere un rapporto  perché
noi siamo più che disponibili a fare accordi di programma che consentano
l'arrivo  di colossi mondiali non a fare shopping di tecnologie, ma a produrre».
E spiega la strategia: «A metà anno ci saranno finalmente nuovi fondi europei
per sostenere la ricerca e la formazione. Così si potranno mettere a
disposizione delle aziende grandi come Fiat-Chrysler, competenze di alto
livello». L'obiettivo è sempre lo stesso: mantenere e rafforzare un sistema  di
capacità, conoscenze, innovazioni che mantengano le caratteristiche di area
produttiva di Torino e del Piemonte. Aggiunge Porchietto: «Stiamo anche con
molta  fatica lavorando su alcuni casi, a partire da De Tomaso, per  cercare di
tenere in piedi un indotto auto di qualità favorendo dove possibile anche alcuni
rientri da delocalizzazioni nell'Est Europa». L'assessore ha chiaro che un piano
di questo tipo ha molte chance in più se giocato con un grande produttore
mondiale insediato a Torino.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              88 of 1000 DOCUMENTS


                                   La Stampa

                             3 gennaio 2014 venerdì
                               NAZIONALE EDIZIONE

Immatricolazioni in ripresa Panda è la vettura più venduta

SECTION: ECONOMIA; Pag. 6

LENGTH: 139 parole


È la  Panda la vettura più venduta in Italia  a dicembre e in tutto il 2013, con
101.600 immatricolazioni nell'anno e una quota nel segmento A del 41,4% nel
mese. Lo evidenzia  Fiat commentando i dati sulle immatricolazioni. La seconda
classificata è  la Punto, al vertice del segmento B con una quota nell'anno del
16,8%. Seguono, nell'ordine, Lancia Ypsilon, Fiat 500 e Fiat 500L. In lieve
aumento (+0,4 punti) la quota del marchio Fiat nel 2013 al 21,4%.  Fiat «ha
immatricolato lo scorso anno quasi 374 mila auto, il 9,95% in meno rispetto al
2012, ma il Lingotto «consegue una quota sul segmento retail  seconda solo a
quella di gennaio e in costante miglioramento da 6 mesi». In dicembre il mercato
- con 88.700 immatricolazioni - cresce del 1,4%, mentre  Fiat con quasi 25 mila
registrazioni (-2,6%) ottiene una quota del 28%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              89 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

"Un successo che può dare vitalità alla riscossa di Torino"

SECTION: CRONACA; Pag. 41

LENGTH: 505 parole


Gianfranco Carbonato, leader della Confindustria  Piemonte,  è lapidario nel suo
entusiasmo: «Chapeau, gran bella operazione».  Sono soddisfatti  i leader degli
imprenditori piemontesi  per l'acquisizione della Chrysler da parte della Fiat.
Licia Mattioli, presidente dell'Unione industriale non ha dubbi: «E'  un
risultato di grande rilievo per l'industria italiana. Il 2014 non si poteva
aprire sotto un segno migliore».E spiega che «la nascita del nuovo gruppo
globale crea le condizioni per il consolidamento non solo dell'industria
automobilistica in Italia, ma di tutto il sistema manifatturiero». Per Torino
poi «significa un forte impulso al rilancio dell'auto italiana di grande
qualità, già avviato con l'investimento in Maserati». Assicura: «Tutti gli
imprenditori di Torino vedono nella nascita del nuovo gruppo globale Fiat
-Chrysler, il settimo del settore a livello mondiale, una grande opportunità di
crescita che proietta nella storia la nostra industria».Gli industriali
dell'Unione - unica associazione territoriale della Confindustria con cui la
Fiat mantenga una rapporto dopo l'abbandono di viale Dell'Astronomia  - sono
sempre stati forti sostenitori della strategia Fiat.

E ora Mattioli  spiega: «E' sintomatico, inoltre, che l'accordo col Fondo Veba
contenga un riconoscimento al ruolo del sindacato americano dell'auto, volto a
sostenere le attività industriali del gruppo orientato alla partecipazione e
allo sviluppo dei progetti di crescita».E tra chi non ha mai dubitato della
bontà della scelta di una fusione con il colosso americano c'è Gianfranco
Carbonato che adesso vuole sfatare  «le preoccupazioni di un piccolo comune a
Ovest della  pianura padana» come con ironia definisce Torino «nel grande mondo
globale».  Dice: «La chiusura della vicenda americana era essenziale anche per
gli investimenti a Mirafiori. Era un freno finanziario e industriale che adesso
non c'è più e, quindi, sarà possibile far partire le produzioni».Ma anche
parlando di Fiat e Chrysler Carbonato non rinuncia a un riferimento alla realtà
italiana: «Devo dire che l'operazione di Marchionne è stato grande, ma detto
questo non è che fare auto in Italia sia facile. Se la politica - e cioè un
governo pungolato da Renzi -  finalmente  smetterà di strangolare il «Paese,
come è stato  fatto negli ultimi 20, si può  ripartire».E sulla presenza futura
della Fiat non ha dubbi: «In Italia si vendono poche auto d'accordo, ma rimane
un mercato non  trascurabile perchè prima o poi ripartirà quello di sostituzione
e soprattutto perchè è nel cuore  dell'Europa e il continente per  chi vuole
vendere automobili è ancora  molto importante, direi irrinunciabile».Sul
versante dei piccoli industriali Fabrizio Cellino dell'Api ammonisce: «E' chiaro
che la globalizzazione è la strada obbligata per l'industria. Ma occorre  fare
attenzione alle ricadute sul nostro Paese e sull'indotto che ha tutte le
capacità per rispondere positivamente al nuovo scenario che si è creato in
termini di sapienza e capacità produttiva». [M.CAS.]

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              90 of 1000 DOCUMENTS


                                   La Stampa

                             3 gennaio 2014 venerdì
                                TORINO EDIZIONE

Porchietto: più facile salvare l'indotto

SECTION: CRONACA; Pag. 40

LENGTH: 224 parole


L'assessore regionale, Claudia Porchietto,  è molto soddisfatta per l'operazione
Fiat-Chrysler  e ha tante speranze per il futuro di Mirafiori. Non  pensa solo
allo storico stabilimento, ma anche a tutto un comparto: «Noi stiamo lavorando e
adesso  cogliamo segnali che qualcosa si muove anche nel mondo dell'indotto
auto. Sono sicura che anche con la Fiat si potrà riprendere un rapporto  perché
noi siamo più che disponibili a fare accordi di programma che consentano
l'arrivo  di colossi mondiali non a fare shopping di tecnologie, ma a produrre».
E spiega la strategia: «A metà anno ci saranno finalmente nuovi fondi europei
per sostenere la ricerca e la formazione. Così si potranno mettere a
disposizione delle aziende grandi come Fiat-Chrysler, competenze di alto
livello». L'obiettivo è sempre lo stesso: mantenere e rafforzare un sistema  di
capacità, conoscenze, innovazioni che mantengano le caratteristiche di area
produttiva di Torino e del Piemonte. Aggiunge Porchietto: «Stiamo anche con
molta  fatica lavorando su alcuni casi, a partire da De Tomaso, per  cercare di
tenere in piedi un indotto auto di qualità favorendo dove possibile anche alcuni
rientri da delocalizzazioni nell'Est Europa». L'assessore ha chiaro che un piano
di questo tipo ha molte chance in più se giocato con un grande produttore
mondiale insediato a Torino.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              91 of 1000 DOCUMENTS


                                   La Stampa

                             2 gennaio 2014 giovedì
                               NAZIONALE EDIZIONE

La Fiat prende il 100% di Chrysler

BYLINE: teodoro chiarelli

SECTION: ECONOMIA; Pag. 2

LENGTH: 671 parole


Inizio d'anno con il botto per John Elkann e Sergio Marchionne. Fiat, infatti,
ha annunciato ieri che acquisirà da Veba la partecipazione del 41,5% detenuta
dal fondo sanitario del sindacato americano Uaw, salendo così al 100% in
Chrysler. Il closing è previsto entro il 20 gennaio 2014. Veba riceverà 3,65
miliardi di dollari (2,7 miliardi di euro), di cui 1,75 miliardi in contanti da
Fiat e 1,9 miliardi come dividendo straordinario da parte di Chrysler. In realtà
per l'acquisizione dell'intero pacchetto del 41,5% detenuto da Veba in Chrysler,
Fiat pagherà cash solo 1.750 milioni di dollari (poco meno di 1,3 miliardi di
euro) e lo farà utilizzando la propria liquidità disponibile.

Il Lingotto, infatti, ha annunciato ufficialmente che non ci sarà alcun aumento
di capitale.Ancora una volta Marchionne ha dimostrato straordinarie doti di
negoziatore, riuscendo a evitare l'Ipo in Borsa paventata da Veba e spuntando,
al termine di un lungo braccio di ferro, un prezzo decisamente più basso
rispetto alle previsioni di tanti osservatori. Le banche che stavano facendo da
advisor per l'eventuale quotazione avevano concordemente indicato un valore
dell'intera casa di Detroit intorno ai 10 miliardi di dollari. Una valutazione
che valorizzava la quota Veba a 4,2 miliardi, mentre il fondo sembrava
intenzionato a chiederne addirittura 5 («Che si comprino un biglietto della
lotteria», era stata la sferzante reazione di Marchionne).In totale per
l'acquisizione del 100% della terza major automobilistica americana la Fiat ha
pagato cash, in varie fasi, 3,7 miliardi di dollari, poco più di 2,7 miliardi di
euro. Nel 1998 Daimler pagò 36 miliardi di dollari, mentre nel 2007 il fondo
Cerberus, per l'80%, sborsò 7,4 miliardi di dollari. Comprensibile, quindi, la
soddisfazione di Elkann. «Aspetto questo giorno sin dal primo momento, sin da
quando nel 2009 siamo stati scelti per contribuire alla ricostruzione di
Chrysler - ha detto il presidente di Fiat - Il lavoro, l'impegno e i risultati
raggiunti da Chrysler negli ultimi 4 anni e mezzo sono qualcosa di eccezionale.
Colgo questa opportunità per dare formalmente il benvenuto a tutte le persone di
Chrysler nella nuova realtà frutto dell'integrazione di Fiat e Chrysler».Stesso
entusiasmo da parte di Marchionne, che corona all'inizio del suo decimo anno
alla guida del Lingotto il suo disegno di creare un unico gruppo fra Torino e
Detroit. «L'acquisto del 100% di Chrysler - ha commentato l'ad di Fiat e
presidente e ad di Chrysler - ci permetterà di realizzare pienamente la nostra
visione di creare un costruttore di auto globale con un bagaglio di esperienze,
punti di vista e competenze unico al mondo». Non solo. «Nella vita di ogni
grande organizzazione e delle sue persone ci sono momenti importanti, che
finiscono nei libri di storia ha proseguito - L'accordo appena raggiunto con
Veba è senza dubbio uno di questi momenti per Fiat e per Chrysler. Sarò per
sempre grato al team di leadership per il sostegno e l'incessante impegno nel
realizzare il progetto di integrazione che oggi assume la sua forma definitiva».
A fronte della vendita della partecipazione in Chrysler, spiega il Lingotto,
Veba riceverà un corrispettivo complessivo pari a 3.650 milioni di dollari.
Subito un'erogazione straordinaria che Chrysler pagherà a tutti i soci, per
circa 1.900 milioni di dollari (Fiat girerà al fondo la sua quota di
competenza). Al closing Fiat verserà a Veba i rimanenti 1.750 milioni di
dollari. Chrysler e il sindacato Uaw hanno inoltre concordato un "memorandum
d'intesa", a integrazione dell'attuale contratto collettivo dei lavoratori del
gruppo, in cui  sono previste altre contribuzioni da parte della società di
Auburn Hills a Veba per  700 milioni di dollari in quattro quote paritetiche
pagabili su base annua. Il pagamento della prima quota avverrà in concomitanza
con il perfezionamento dell'operazione con Fiat, mentre le tre rimanenti quote
saranno versate nei tre anni successivi nel giorno dell'anniversario del
pagamento della prima quota.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              92 of 1000 DOCUMENTS


                                   La Stampa

                             2 gennaio 2014 giovedì
                               NAZIONALE EDIZIONE

La Fiat prende il 100% di Chrysler

BYLINE: teodoro chiarelli

SECTION: ECONOMIA; Pag. 2

LENGTH: 671 parole


Inizio d'anno con il botto per John Elkann e Sergio Marchionne. Fiat, infatti,
ha annunciato ieri che acquisirà da Veba la partecipazione del 41,5% detenuta
dal fondo sanitario del sindacato americano Uaw, salendo così al 100% in
Chrysler. Il closing è previsto entro il 20 gennaio 2014. Veba riceverà 3,65
miliardi di dollari (2,7 miliardi di euro), di cui 1,75 miliardi in contanti da
Fiat e 1,9 miliardi come dividendo straordinario da parte di Chrysler. In realtà
per l'acquisizione dell'intero pacchetto del 41,5% detenuto da Veba in Chrysler,
Fiat pagherà cash solo 1.750 milioni di dollari (poco meno di 1,3 miliardi di
euro) e lo farà utilizzando la propria liquidità disponibile.

Il Lingotto, infatti, ha annunciato ufficialmente che non ci sarà alcun aumento
di capitale.Ancora una volta Marchionne ha dimostrato straordinarie doti di
negoziatore, riuscendo a evitare l'Ipo in Borsa paventata da Veba e spuntando,
al termine di un lungo braccio di ferro, un prezzo decisamente più basso
rispetto alle previsioni di tanti osservatori. Le banche che stavano facendo da
advisor per l'eventuale quotazione avevano concordemente indicato un valore
dell'intera casa di Detroit intorno ai 10 miliardi di dollari. Una valutazione
che valorizzava la quota Veba a 4,2 miliardi, mentre il fondo sembrava
intenzionato a chiederne addirittura 5 («Che si comprino un biglietto della
lotteria», era stata la sferzante reazione di Marchionne).In totale per
l'acquisizione del 100% della terza major automobilistica americana la Fiat ha
pagato cash, in varie fasi, 3,7 miliardi di dollari, poco più di 2,7 miliardi di
euro. Nel 1998 Daimler pagò 36 miliardi di dollari, mentre nel 2007 il fondo
Cerberus, per l'80%, sborsò 7,4 miliardi di dollari. Comprensibile, quindi, la
soddisfazione di Elkann. «Aspetto questo giorno sin dal primo momento, sin da
quando nel 2009 siamo stati scelti per contribuire alla ricostruzione di
Chrysler - ha detto il presidente di Fiat - Il lavoro, l'impegno e i risultati
raggiunti da Chrysler negli ultimi 4 anni e mezzo sono qualcosa di eccezionale.
Colgo questa opportunità per dare formalmente il benvenuto a tutte le persone di
Chrysler nella nuova realtà frutto dell'integrazione di Fiat e Chrysler».Stesso
entusiasmo da parte di Marchionne, che corona all'inizio del suo decimo anno
alla guida del Lingotto il suo disegno di creare un unico gruppo fra Torino e
Detroit. «L'acquisto del 100% di Chrysler - ha commentato l'ad di Fiat e
presidente e ad di Chrysler - ci permetterà di realizzare pienamente la nostra
visione di creare un costruttore di auto globale con un bagaglio di esperienze,
punti di vista e competenze unico al mondo». Non solo. «Nella vita di ogni
grande organizzazione e delle sue persone ci sono momenti importanti, che
finiscono nei libri di storia ha proseguito - L'accordo appena raggiunto con
Veba è senza dubbio uno di questi momenti per Fiat e per Chrysler. Sarò per
sempre grato al team di leadership per il sostegno e l'incessante impegno nel
realizzare il progetto di integrazione che oggi assume la sua forma definitiva».
A fronte della vendita della partecipazione in Chrysler, spiega il Lingotto,
Veba riceverà un corrispettivo complessivo pari a 3.650 milioni di dollari.
Subito un'erogazione straordinaria che Chrysler pagherà a tutti i soci, per
circa 1.900 milioni di dollari (Fiat girerà al fondo la sua quota di
competenza). Al closing Fiat verserà a Veba i rimanenti 1.750 milioni di
dollari. Chrysler e il sindacato Uaw hanno inoltre concordato un "memorandum
d'intesa", a integrazione dell'attuale contratto collettivo dei lavoratori del
gruppo, in cui  sono previste altre contribuzioni da parte della società di
Auburn Hills a Veba per  700 milioni di dollari in quattro quote paritetiche
pagabili su base annua. Il pagamento della prima quota avverrà in concomitanza
con il perfezionamento dell'operazione con Fiat, mentre le tre rimanenti quote
saranno versate nei tre anni successivi nel giorno dell'anniversario del
pagamento della prima quota.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2014 Editrice La Stampa SpA
                              All Rights Reserved


                              93 of 1000 DOCUMENTS


                                   La Stampa

                            31 dicembre 2013 martedì
                               NAZIONALE EDIZIONE

Bene Mps, Saipem e Fiat Avanzano Telecom e Tod's

BYLINE: Luigi; Grassia

SECTION: ECONOMIA; Pag. 27

LENGTH: 160 parole


Ultima seduta dell'anno in leggerissimo rialzo per Piazza Affari, con l'indice
Ftse Mib e l'All Shareentrambi  +0,06%. Bene  Mps (+1,39% a 0,1754 euro) al
termine di una seduta molto volatile: dopo un avvio in cui non è riuscito a fare
prezzo a causa della valanga di offerte di  vendite, il titolo  ha recuperato
nel corso della giornata. Fra gli altri titoli finanziari, Intesa Sanpaolo
-0,22%, Unicredit -0,37%, Mediobanca e  Generali invariate.In evidenza Saipem
con un progresso dell'1,1%, mentre fra gli altri energetici, Eni ha segnato un
-0,46% e Enel ha chiuso con un +0,06%. Telecom Italia ha guadagnato lo 0,56% a
0,7210 euro. Per quanto riguarda gli industriali a maggior capitalizzazione,
Pirelli +0,24%, Finmeccanica +0,27%, Fiat, sulle voci di un accordo sempre più
vicino per la quota di minoranza di Chrysler detenuta da Veba, ha piazzato un
+1,89% a 5,9450 euro. In evidenza il settore del lusso: Tod's +1,17%, Luxottica
+0,59%, Ferragamo +0,4%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              94 of 1000 DOCUMENTS


                                   La Stampa

                            28 dicembre 2013 sabato
                               NAZIONALE EDIZIONE

Nel rally di fine anno brillano Enel, Gtech e Pirelli

BYLINE: Luigi; Grassia

SECTION: ECONOMIA; Pag. 28

LENGTH: 155 parole


Rally di fine anno per Piazza Affari, con l'indice Ftse Mib chiudere a +1,39% a
quota 18.956 punti, sui massimi di giornata, e l'All Share +1,37%  a 20.190
punti.Netto calo per Mps (-2,15% a 0,1730 euro per azione) dopo il mancato
quorum per l'assemblea chiamata a esprimersi sull'aumento di capitale da tre
miliardi. Fra gli altri finanziari Intesa Sanpaolo +1,01%, Unicredit +0,93%,
Mediobanca +0,79% e  Generali +1,3%.A trainare il listino milanese  hanno
provveduto anche gli energetici, con Eni a +1,62%, Enel +2,12% e  Saipem
+1,72%.In evidenza anche Gtech (2,84%) dopo l'accordo con l'Agenzia delle
Entrate. Fra  gli industriali, Finmeccanica +0,92% e Pirelli a +1,95% dopo
l'annuncio di un accordo internazionale nel settore della gomma sintetica. Fiat
ha invece limato lo 0,26% dopo i recenti guadagni dovuti alle ipotesi di accordo
sulle quote di Chrysler. Bene  anche Telecom Italia che ha chiuso con una
crescita del 2,28%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              95 of 1000 DOCUMENTS


                                   La Stampa

                            28 dicembre 2013 sabato
                               NAZIONALE EDIZIONE

Nel rally di fine anno brillano Enel, Gtech e Pirelli

BYLINE: Luigi; Grassia

SECTION: ECONOMIA; Pag. 28

LENGTH: 155 parole


Rally di fine anno per Piazza Affari, con l'indice Ftse Mib chiudere a +1,39% a
quota 18.956 punti, sui massimi di giornata, e l'All Share +1,37%  a 20.190
punti.Netto calo per Mps (-2,15% a 0,1730 euro per azione) dopo il mancato
quorum per l'assemblea chiamata a esprimersi sull'aumento di capitale da tre
miliardi. Fra gli altri finanziari Intesa Sanpaolo +1,01%, Unicredit +0,93%,
Mediobanca +0,79% e  Generali +1,3%.A trainare il listino milanese  hanno
provveduto anche gli energetici, con Eni a +1,62%, Enel +2,12% e  Saipem
+1,72%.In evidenza anche Gtech (2,84%) dopo l'accordo con l'Agenzia delle
Entrate. Fra  gli industriali, Finmeccanica +0,92% e Pirelli a +1,95% dopo
l'annuncio di un accordo internazionale nel settore della gomma sintetica. Fiat
ha invece limato lo 0,26% dopo i recenti guadagni dovuti alle ipotesi di accordo
sulle quote di Chrysler. Bene  anche Telecom Italia che ha chiuso con una
crescita del 2,28%.

LOAD-DATE: January 10, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              96 of 1000 DOCUMENTS


                                   La Stampa

                            24 dicembre 2013 martedì
                               NAZIONALE EDIZIONE

Non solo Telefonica Telecom sempre più estera

BYLINE: francesco spini

SECTION: ECONOMIA; Pag. 26

LENGTH: 523 parole


Non solo Telefonica, Telecom Italia si ritrova sempre più in mani straniere.
L'assemblea di venerdì, che ha visto i consiglieri indicati da Telco - e dunque
tutto il cda di Telecom Italia - salvarsi dalla scure invocata da Marco Fossati,
patron della Findim, ha scattato una fotografia che lascia pochi dubbi: i
destini di Telecom sono sempre più legati alla scelta degli investitori esteri,
perché gli italiani latitano. I soci storici di Telco sono in uscita (a
prescindere da quel che farà Telefonica, Mediobanca e Generali - e forse anche
Intesa - sfrutteranno la finestra che si aprirà in primavera per svincolarsi dal
patto e vendere le azioni sul mercato), in mezzo ai pochi italiani, come (almeno
d'origine) la Findim di Fossati.

E ci sono i fondi. Pochini però. In assemblea i portafogli  - in gran parte
rappresentati dallo Studio Trevisan - contavano per quasi il 26% del capitale.
Quelli stranieri circa il 25% e gli italiani  appena poco più dell'1%. Questi
ultimi, almeno a sentire un gestore di un'importante Sgr milanese, avrebbero
votato per lo più per la revoca «coerentemente con gli interessi degli azionisti
di minoranza che abbiamo sempre sostenuto, fin da quando avevamo chiesto,
attraverso la lettera del comitato dei gestori, un rafforzamento dei presidi di
indipendenza».Il destino del gruppo, dunque,  è sempre più nelle mani degli
investitori esteri.   Non solo di Telefonica, che ha il 66% di Telco che a sua
volta controlla il 22,4% di Telecom.  In gran parte,  la voce dei fondi è stata
internazionale. E in maggioranza premono affinché la governance di Telecom
cambi: il 65% di loro ha votato a favore della proposta Fossati (il 42%
contrario, il resto dei fondi si è astenuto) che reputa l'attuale cda in
conflitto di interessi e mira ora a trasformare il gruppo in una public company.
E ad aprire, entro aprile, a studiare modifiche statutarie che portino Telecom
ad avere un sistema di governo «più trasparente» è stato lo stesso
amministratore delegato Marco Patuano al termine della lunga riunione con i
soci. Non perché lo abbia chiesto Fossati, ma perché è un'esigenza del mercato.
Il mercato chi? Ma i fondi esteri. A cominciare da BlackRock (in assemblea col
5,15% sparpagliandolo tra 40 veicoli, che hanno suddiviso i voti), passando per
Dodge & Cox, fino al Governement of Norway (il fondo sovrano di Oslo), e ai due
principali fondi pensioni canadesi (quello degli insegnanti dell'Ontario e il
Canada Pension Plan Investment board). Con l'1% (poco meno di quanto hanno tutti
i fondi italiani, insomma) c'è pure un hedge fund con sede alle Cayman: il
Jericho Capital Master. Sempre più potere hanno così i proxy advisor. Moltissimi
hanno seguito le indicazioni di voto delle principali, Iss e Glass Lewis, che
hanno consigliato la revoca. Invece proprio l'assenza di indicazioni dai proxy e
lo scarso tempo a disposizione (Telco ha comunicato solo giovedì i propri
candidati a sostituire Franco Bernabè e Elio Catania) ha causato la bocciatura
di Angelo Tantazzi e di Stefania Bariatti. Per Telecom il cantiere è aperto e
dopo una seduta in altalena, il titolo ha chiuso in ribasso dello 0,3%.

LOAD-DATE: January 8, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              97 of 1000 DOCUMENTS


                                   La Stampa

                            21 dicembre 2013 sabato
                               NAZIONALE EDIZIONE

Brillano Mediobanca e Bpm In lieve calo Moncler

BYLINE: Sandra; Riccio

SECTION: ECONOMIA; Pag. 32

LENGTH: 177 parole


seduta  in rialzo per Piazza Affari, che si è mossa in linea con l'Europa e con
Wall Street, guardando soprattutto al dato del pil Usa superiore alle stime. Un
dato a due facce, positivo per l'economia, ma che potrebbe spingere la Federal
Reserve ad anticipare i tempi della riduzione degli aiuti ai mercati. L'indice
Ftse Mib è salito dello 0,6% a 18.565 punti ed il Ftse All share ha chiuso con
un rialzo dello 0,58% a 19.781 punti, con scambi brillanti per oltre 3,5
miliardi di euro di controvalore.Dopo la corsa della vigilia (+4,5%) è
proseguito il recupero del Monte dei Paschi di Siena: il titolo ha chiuso con un
rialzo del 4,95% a 0,16 euro. Bene le altre banche con Mediobanca (+2,09%) e Bpm
(+1,95%, oggi l'assemblea che dovrà votare per il nuovo vertice. Molto bene
World Duty Free (+4,56%), così come sono continuati gli acquisti su Mediaset,
salita del 2,6% dopo il rally della vigilia sullo scorporo di Premium. Tra i
titoli principali, fiacca Moncler (-0,68% a 14,4 euro), che resta comunque ben
al di sopra del prezzo di quotazione (10,2 euro).

LOAD-DATE: January 5, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              98 of 1000 DOCUMENTS


                                   La Stampa

                            21 dicembre 2013 sabato
                               NAZIONALE EDIZIONE

«Il papello mera aspettativa»

SECTION: ECONOMIA; Pag. 29

LENGTH: 62 parole


È di 120 milioni di euro il sequestro conservativo autorizzato nei confronti
della famiglia Ligresti e di due ex manager di Fonsai, contro i 440 milioni
richiesti. Importante è anche la lettura che il provvedimento fa  del «papello»
sottoscritto da Ligresti e siglato dall'ad di Mediobanca, Alberto Nagel. Secondo
il giudice, si tratta di una «mera aspettativa» dei Ligresti.

LOAD-DATE: January 5, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                              99 of 1000 DOCUMENTS


                                   La Stampa

                           18 dicembre 2013 mercoledì
                               NAZIONALE EDIZIONE

L'auto in Europa sale a +0,9% Fiat cresce in Spagna e Francia

SECTION: ECONOMIA; Pag. 27

LENGTH: 132 parole


I dati di novembre diffusi dall'Acea indicano un +0,9% delle nuove
immatricolazioni di auto (a 975.281 unità) in  Europa dopo il +4,6% di ottobre
ed il +5,5% di settembre. Il terzo rialzo consecutivo  sperare in  «un
miglioramento» per il nostro Paese. E Secondo  Fiat la debolezza dell'Italia,
suo principale mercato, continua a essere il principale motivo della sua
penalizzazione in Europa.Il Lingotto lo ribadisce a commento dei dati di
novembre: immatricolazioni in calo del 5,8% a 55.637 unità, rispetto a un anno
fa, e una quota di mercato del 5,7%, in flessione.  Le vendite Fiat  a novembre
«aumentano però in Francia (+0,6%), in Spagna (+19,8%) e in Gran Bretagna
(+45,8%)». Inoltre «Fiat è sempre leader nel segmento A con 500 e Panda: insieme
le due auto hanno il 27,8% di quota».

LOAD-DATE: January 2, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             100 of 1000 DOCUMENTS


                                   La Stampa

                            17 dicembre 2013 martedì
                               NAZIONALE EDIZIONE

Eni, Fiat e Trenitalia puntano al car sharing

BYLINE: francesco spini

SECTION: ECONOMIA; Pag. 33

LENGTH: 596 parole


Una flotta di 650 vetture tra Fiat 500 e 500L sbarca a Milano per dare il via,
come dice il sindaco Giuliano Pisapia «alla sfida di tre eccellenze italiane» in
favore di una mobilità «dolce e sostenibile». Dalla collaborazione tra Eni, Fiat
e Trenitalia nasce Enjoy, nuovo servizio di car sharing nel  capoluogo lombardo,
e candidato ad espandersi in altre città italiane, a cominciare da Roma e
Torino. Per Eni,  spiega l'ad di Eni, Paolo Scaroni, questo servizio - che
partirà in questi giorni - rappresenta un nuovo business. «È  un'iniziativa
legata alla sostenibilità perché riduce il traffico cittadino - dice Scaroni nel
corso della presentaziohe - , è una riaffermazione del nostro marchio del cane a
sei zampe ed è anche un'iniziativa di business che proporremo anche in altre
città italiane e all'estero». I partner? «I migliori possibili», assicura
Scaroni.

Ci sono le Ferrovie dello Stato «che hanno saputo trasformare di nuovo la
Stazione Centrale in un luogo di business». E un servizio come Enjoy, gli fa eco
l'ad di Ferrovie dello Stato, Mauro Moretti, «rappresenta un fatto concreto di
completamento dell'offerta ai nostri clienti», che avranno sconti e promozioni.
E poi c'è la Fiat, prosegue Scaroni, «che con la 500 ha saputo creare un'auto
piccola per muoversi con facilità nei centri cittadini». Ed ora, quella di Fiat,
diventa «la più ampia flotta di vetture destinate al car sharing in Italia»,
sottolinea il coo Emea di Fiat-Chrysler, Alfredo Altravilla. La partecipazione
del gruppo a Enjoy, dice il manager, è «coerente con il nostro approccio verso
una mobilità sostenibile», con tecnologie evolute che hanno portato Fiat ad
essere riconosciuta «per il sesto anno consecutivo come costruttore di auto più
ecologico d'Europa». Ma Fiat non fornirà solo le 500 e 500L, rispettivamente da
4 e 5 posti. Mette a disposizione di Enjoy anche «le sue competenze in materia
di gestione e manutenzione dei parchi auto». Gli uomini di Leasys, società del
gruppo specializzata nel noleggio a lungo termine,  «hanno condiviso con Eni le
proprie conoscenze nella fase di definizione del servizio e oggi sono
responsabili dell'efficienza dei veicoli, nonché della loro movimentazione
all'interno della città», potendo contare sulla rete di assistenza più capillare
a Milano. Per Fiat, infatti,  il car sharing è un modo per avvicinare nuovi
clienti, uno strumento di «comunicazione e fidelizzazione che intendiamo
supportare anche attraverso iniziative promozionali dedicate a chi utilizza
Enjoy».Il servizio non richiede costi di iscrizione, né prevede l'utilizzo di
una tessera fisica. Per accedere a una macchina basta uno smartphone (ci saranno
una app e un sito: enjoy.eni.it). Le auto - dotate di pneumatici «all season»,
quindi sicuri anche nella stagione invernale -  potranno girare all'interno
dell'«Area C» ed essere parcheggiate nelle strisce gialle e blu, con alcuni
posti nelle Eni station e a San Donato. Le tariffe? 0,25 euro al minuto, ossia
15 euro all'ora, 0,10 euro per mantenerle ingaggiate anche nei periodi di sosta.
In pochi mesi Milano è diventata la città europea «con il maggior utilizzo di
auto condivise» annuncia Pisapia. I numeri li snocciola l'assessore a Mobilità e
Ambiente, Pierfrancesco Maran: «A luglio c'erano solo 130 auto del Comune, in
soli sei mesi andiamo verso le 1.500 auto grazie a grandi operatori che hanno
deciso di investire». Se Eni prevede il break even per il 2016, il comune esulta
per le entrate: tra ingressi Area C e permessi di parcheggio, ogni auto in car
sharing frutta a Palazzo Marino 1.100 euro l'anno.

LOAD-DATE: January 1, 2014

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             101 of 1000 DOCUMENTS


                                   La Stampa

                            14 dicembre 2013 sabato
                               NAZIONALE EDIZIONE

Giù Mps e Banco Popolare Bene Mediobanca, Snam e Fonsai

BYLINE: Luca; Fornovo

SECTION: ECONOMIA; Pag. 29

LENGTH: 168 parole


Piazza Affari chiude la settimana, con l'indice Ftse Mib  invariato, stabile sui
17.805 punti, e l'indice All Share a +0,01% a 19.004 punti. Sul listino, brilla
Mediobanca (+1,35%); cade invece Mps (-3,28%), penalizzata dalla scarsa
visibilità sui tempi dell'aumento di capitale.

Bene Autogrill (+3,6%), che centra il rimbalzo dopo il calo di ieri; contrastati
sul finale lusso ed energetici. Tra le banche, Intesa Sanpaolo chiude a -0,18% e
Unicredit a -0,69%. Ribassi anche per Banco Popolare (-1,19%) e Bpm (-0,34%).
Tra gli industriali, Fiat cede lo 0,7% e Cnh Industrial guadagna lo 0,67%.
Invariata Pirelli che, secondo indiscrezioni, sarebbe vicina a cedere Steelcord.
Sale Finmeccanica (+0,7%). Nell'energia, Eni termina a -0,55% ed Enel a -0,85%;
sale Snam (+2,75%) sulle voci di una possibile vendita di una quota fino al 49%
di Italgas. In calo Telecom (-0,3%) a una settimana dall'assemblea che potrebbe
revocare l'attuale cda. Scendono Mediaset (-0,46%), bene Generali (+0,86%) e
Fonsai (+1,76%).

LOAD-DATE: December 29, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             102 of 1000 DOCUMENTS


                                   La Stampa

                            13 dicembre 2013 venerdì
                               NAZIONALE EDIZIONE

Mediobanca, Bollorè trova un nuovo socio

SECTION: ECONOMIA; Pag. 26

LENGTH: 140 parole


Vincent Bollorè ha trovato un nuovo socio estero per il 3% di Mediobanca e
svelerà il nome per fine anno. Lo ha annunciato l'imprenditore a Parigi
confermando inoltre di voler salire dal 6 all'8% così da mantenere inalterato
all'11% il peso dei soci esteri nel patto, rinnovato a fine settembre per due
anni. L'accordo parasociale si è alleggerito al 30,05% - come si ricorderà -
dopo l'uscita della compagnia transalpina Groupama, che ha messo in vendita il
suo 4,9%. Hanno fatto un passo indietro inoltre gli italiani Unipol-Fonsai,
Generali e, in parte, i Pesenti.Tuttavia, alla luce delle riflessioni in corso
per semplificare ancor di più il patto, quel che conterà in prospettiva sarà il
peso dei singoli azionisti. Le azioni in possesso di ciascuno saranno infatti la
base per ripartire i candidati della lista di maggioranza per il Cda.

LOAD-DATE: December 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             103 of 1000 DOCUMENTS


                                   La Stampa

                            12 dicembre 2013 giovedì
                               NAZIONALE EDIZIONE

Crolla Mediolanum, giù Pirelli Male telecom, si salva Geox

BYLINE: Luigi; Grassia

SECTION: ECONOMIA; Pag. 27

LENGTH: 158 parole


Piazza Affari scivola sul finale con Wall Street che procede negativa. Milano è
maglia nera fra i principali listini europei con l'indice Ftse Mib che ha chiuso
a -1,44% (17.973 punti), lo stesso calo registrato dall'All Share. Sul paniere
principale di Piazza Affari, pochi i segni positivi. Pesante Mediolanum (-6,85%)
dopo il collocamento del 5,61% da parte di Fininvest.Perdite superiori al 3%
per Pirelli (-3,27%) e Telecom (-3,25%). In un paniere principale con rari segni
positivi (Geox +1,61% e Ferragamo +0,14%) a fine seduta scivolano anche i
bancari (Mediobanca -2,29%, Unicredit e Intesa Sanpaolo -1,35%, Mps -1,16%), gli
energetici (Enel -0,78%, Eni -2,12%) e gli industriali (Fiat -1,39%). Fuori dal
Ftse Mib, precipita la Juventus (-7,48%) dopo l'esclusione dalla Champions
League. Mondadori cede il 6,33% nel giorno in cui Cir (-3,59%) conferma l'avvio
di una causa civile contro Fininvest (Mediaset -0,26%) per la vicenda del Lodo.

LOAD-DATE: December 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             104 of 1000 DOCUMENTS


                                   La Stampa

                            12 dicembre 2013 giovedì
                               NAZIONALE EDIZIONE

Fiat e Fiom firmano la pace Conciliazione per undici cause

BYLINE: marina cassi

SECTION: ECONOMIA; Pag. 26

LENGTH: 262 parole


Si sta per chiudere il lungo contenzioso giudiziario tra la Fiat e la Fiom in
merito alle cause su riconoscimento delle  Rsa. Ieri al Tribunale di  Torino  è
stato raggiunto l'accordo di conciliazione per 11 cause relative a società  Fiat
e 8 di Cnh Industrial.

Una quota notevole sulle 61 che erano state avviate in Italia in 25 Tribunali -
e che saranno conciliate nei prossimi 2-3 mesi  -: probabilmente la
conciliazione prelude a un miglioramento dei rapporti. Dopo la sentenza della
Corte costituzionale Fiat ha riconosciuto il diritto della Fiom a nominare Rsa
negli stabilimenti.  Spiega l'avvocato Elena Poli, che con Silvia Ingegneri ha
seguito le cause torinesi per la Fiom «è stato raggiunto un accordo quadro che
evita sentenze con una scelta pattizia tra le parti».In sostanza si è arrivati a
una chiusura tombale dei contenziosi. Il segretario torinese Fiom,  Bellono: «In
gioco c'era non solo un'idea  di relazioni industriali, ma la nostra
sopravvivenza». Intanto le  Rsa di Fim, Uilm, Fismic e Ugl di Pomigliano, hanno
rinunciato a un'ora di assemblea per consentire alla Fiom di poterne effettuare
una: un altro minuscolo segno di riduzione della belligeranza.E ieri in casa
Fiat è arrivato anche un riconoscimento. Lo stabilimento polacco di Tychy ha
ottenuto la medaglia d'oro nella classifica mondiale del World class
manufacturing (Wcm), la metodologia di organizzazione del ciclo produttivo. Sono
58 gli stabilimenti del gruppo che hanno ricevuto riconoscimetni Wcm: la scorsa
settimana la medaglia d'oro era andata alla Tofas di Bursa, in Turchia.

LOAD-DATE: December 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             105 of 1000 DOCUMENTS


                                   La Stampa

                            6 dicembre 2013 venerdì
                               NAZIONALE EDIZIONE

Costi alti e pochi utili I mali dei big del credito

BYLINE: francesco spini

SECTION: ECONOMIA; Pag. 23

LENGTH: 639 parole


Malate di scarsa redditività, appesantite da una struttura di costi superiore a
quella di molti concorrenti europei, con un rapporto tra perdite e su crediti e
ricavi più alto della media del Vecchio Continente. È questa  l'analisi
(impietosa) che R&S Mediobanca effettua sui due  principali istituti di credito
italiani all'interno del rapporto su «Le maggiori banche europee nel 1° semestre
2013». Il quadro del sistema bancario europeo, preso ai suoi massimi livelli,
vede un utile aggregato da 36 miliardi, in crescita del 35,6% anche grazie a
minori perdite sui crediti, in calo del 17,5%. Il roe sale di quasi due punti:
dal 5,1% dell'anno prima al 6,9%. Intesa Sanpaolo e Unicredit, le due principali
banche italiane, mostrano profitti in calo - rispettivamente del 66 e del 25% -
e peccano di scarsa redditività. L'utile netto sui ricavi è fermo al 6,2% contro
il 15,3% europeo. Il roe, il  ritorno sul capitale proprio, è un terzo di quello
medio europeo,  al 2,3% dal precedente (nello stesso periodo del 2012) 4,4%, in
una discesa che le accomuna  nella tendenza  agli istituti tedeschi (colpa di
Commerzbank, in larga misura) e a quelli francesi. Le zavorre, secondo l'analisi
di Mediobanca, sono sostanzialmente due.

La struttura dei costi, che  pur essendo simile a quella europea (64,4% il
rapporto costi-ricavi, contro una media del 63,5%) ma che risulta superiore a
quella mostrata dagli istituti inglesi (59,4%), olendesi (59,8%), nordici
(54,8%) e perfino spagnoli (55%). L'incidenza della perdita dei crediti sui
ricavi è poi superiore: 26,2% contro il 14,4% di media europea. Il risultato è
che la somma dei costi operatici e delle svalutazioni, annotano a R&S
mediobanca, arriva al 90,6%, il livello più alto tra i Paesi finiti sotto la
lente.Quanto ad attivi rischiosi, le principali banche europee si ritrovano in
portafoglio, sempre a fine giugno, più di 310 miliardi di euro di titoli di
Stato dei Paesi periferici dell'Area dell'euro. Di questi miliardi,  207 sono
italiani.  Le situazioni più pesanti, ancora una volta, sono appannaggio delle
banche italiane e spagnole. A livello delle principali banche europee tali
titoli, al 30 giugno,  rappresentano il 27,2% dei mezzi propri complessivi. Per
Intesa Sanpaolo volano al 204%, per Unicredit sono al 76%. Rispetto all'anno
prima Ca' de Sass ha effettuato acquisti netti di titoli di Stato per quasi 20
miliardi di euro, l'ex gruppo di Piazza Cordusio per 8,3 miliardi). In compenso
le due banche italiane sono tra le meno esposte (10% del patrimonio di vigilanza
per Intesa, 13% per Unicredit) nelle attività cosiddette di Livello 3, quelle di
«problematica valutazione e smobilizzo». Allo stesso modo, diminuisce il peso
dei derivati il cui volume, a livello di sistema, scende del 18,1%, con una
consistenza tornata quasi ai livelli del 2010, al 18,9% dell'attivo.  Gli
istituti italiani hanno visto una riduzione più decisa di tali strumenti, pari
al 25,1% con una delle incidenze più basse, il 7,6% dell'attivo.Il punto dolente
è da cercare nei crediti dubbi. Per le due banche principali del Paese costo del
rischio e  incidenza delle svalutazioni sui ricavi sono a livelli pressoché
doppi rispetto alla medie europea. Rispettivamente 120 punti base contro 69,7
dell'Europa per il costo e 26,2% di incidenza contro il 14,4% generale. Il
rapporto, dedicato alle semestrali,  getta uno sguardo anche sull'andamento dei
primi nove mesi. La riduzione delle perdite su crediti rallenta ma - complici
cinque istituti tornati in utile - il  risultato netto aumenta del 68,6%. Per
Unicredit (-4,7%) e Intesa Sanpaolo (-4,2%) i ricavi scendono in linea con la
media europea. Lo stesso non può dirsi per l'ultima linea. Gli utili sono
crollati soprattutto per Intesa, giù del 62,1%. Pesa l'impennata (+23,9%) delle
perdite sui crediti. Il grande problema italiano.

LOAD-DATE: December 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             106 of 1000 DOCUMENTS


                                   La Stampa

                            5 dicembre 2013 giovedì
                               NAZIONALE EDIZIONE

Scivolone di Mps, giù Autogrill Rimbalza Fiat, bene Diasorin

BYLINE: Luigi; Grassia

SECTION: ECONOMIA; Pag. 33

LENGTH: 153 parole


Chiude ancora in calo, sia pure di poco,  la Borsa di Milano, al termine di una
seduta altalenante: il Ftse Mib cede sul finale lo 0,29% a 18.312 punti e l'All
Share lo 0,26% a 19.541. Spicca la caduta di Mps (-5,29%),  rimbalza Fiat
(+1,71%), piatta Telecom (+0,07%).  Nel comparto bancario, chiudono poco sopra
la parità Unicredit (+0,19%) e Intesa Sanpaolo (+0,06%); in calo Mediobanca
(-1,24%), bene Bpm (+0,82%) e Banco Popolare (+0,37%). Generali lima lo 0,06% e
Fonsai termina a -1,15%. Tra gli energetici, Eni si ferma a -0,35% ed Enel a
-0,32%; in rialzo Saipem (+0,25%).Giù Autogrill (-2,95%) e di poco anche World
Duty Free (-0,06%): la famiglia Benetton ha smentito di avere allo studio un
nuovo alleggerimento delle partecipazioni nelle due società. Nell'industria,
salgono Pirelli (+0,91%) e Finmeccanica (+0,3%). Ribassi nel lusso, con
Luxottica -1,24% e Ferragamo -1,01%; in evidenza Diasorin (+1,84%).

LOAD-DATE: December 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             107 of 1000 DOCUMENTS


                                   La Stampa

                            5 dicembre 2013 giovedì
                               NAZIONALE EDIZIONE

Fondiaria-Sai, parti civili Mediobanca e Unicredit

BYLINE: massimiliano peggio

SECTION: ECONOMIA; Pag. 30

LENGTH: 442 parole


Mediobanca, Unicredit, Consob ed oltre un migliaio di piccoli risparmiatori,
alcuni rappresentati dalle associazioni di categoria, hanno chiesto di
costituirsi parte civile nel processo  contro Salvatore Ligresti e tre ex
manager di Fonsai, Emanuele Erbetta, ex direttore generale; Fausto Marchionni,
ex amministratore delegato della compagnia assicurativa, e Antonio Talarico.
Così, con una lunga coda di avvocati sostenitori di svariate pretese
risarcitorie, si è aperto ieri, di fronte ai giudici della quarta sezione penale
di Torino, il procedimento per manipolazione del mercato e falso in bilancio, in
relazione al bilancio 2010, finito al centro dell'inchiesta dei pm torinesi
Vittorio Nessi e Marco Gianoglio.Udienza breve, essenzialmente tecnica, durata
poco più di un'ora, cui hanno assistito Marchionni e Talarico. Presenti tra il
pubblico anche piccoli azionisti che, a seguito della perdita di valore del
titolo Fonsai, hanno visto dissolversi gran parte dei loro risparmi.

Tutta colpa, secondo l'accusa, della manipolazione del bilancio 2010, «drogato»
da perdite occulte per centinaia di milioni di euro, ben superiori ai dati
forniti al mercato. In questo quadro si inseriscono le richieste risarcitorie di
Mediobanca e Unicredit. La prima, rappresentata dall'avvocato Mario Zanchetti,
ha concesso crediti a Fonsai per oltre un miliardo di euro. «La mancanza di
trasparenza nel bilancio - spiega il legale - ha minato la correttezza dei
rapporti economici, frutto di numerosi finanziamenti e successive
ristrutturazioni». Unicredit, assistita dall'avvocato Giuseppe Iannaccone, si è
ritrovata nel mezzo della bufera finanziaria di Fonsai dopo aver partecipato,
nel  2011, all'aumento di capitale della compagnia, sborsando 450 milioni di
euro sulla base dei dati di bilancio dell'anno precedente. I giudici hanno
rinviato l'udienza al 13 dicembre, per poter valutare la legittimità delle
richieste di costituzione. Richieste che nella prossima udienza  potrebbero
addirittura  aumentare, vista l'entità dei risparmiatori coinvolti. Anche la
nuova gestione Fonsai ha chiesto di costituirsi parte civile. In caso di
accoglimento, la compagnia andrebbe ad assumere una doppia veste: da una parte
danneggiata, dall'altra «imputata» sotto il profilo della responsabilità
amministrativa della società.Le difese degli imputati, invece, sono in attesa di
sollevare  questioni preliminari. Sarebbero infatti intenzionati a chiedere lo
spostamento del procedimento in un altro tribunale. Argomento già adottato,
senza successo, nei riscorsi  presentati contro le misure cautelari dell'estate
scorsa, con l'arresto dei Ligresti e degli ex  manager.

LOAD-DATE: December 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             108 of 1000 DOCUMENTS


                                   La Stampa

                            5 dicembre 2013 giovedì
                               NAZIONALE EDIZIONE

«Mediobanca ha congelato l'Italia»

SECTION: ECONOMIA; Pag. 31

LENGTH: 84 parole


La Mediobanca di Enrico Cuccia «ha messo l'Italia nel freezer, e nel freezer il
cibo si conserva bene ma non si moltiplica». È il giudizio sul ruolo Piazzetta
Cuccia nello sviluppo industriale italiano espresso da Romano Prodi in un
intervento alla presentazione del libro "La sfida internazionale della Comit".
Pur ammettendo che la politica di Cuccia aveva, a suo tempo, motivazioni forti,
Prodi ha aggiunto: «Credo cha la sparizione della grande industria italiana
debba molto a questo congelamento».

LOAD-DATE: December 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             109 of 1000 DOCUMENTS


                                   La Stampa

                           4 dicembre 2013 mercoledì
                               NAZIONALE EDIZIONE

Mediobanca, Marsaglia alla guida del Corporate

SECTION: ECONOMIA; Pag. 22

LENGTH: 196 parole


Mediobanca rafforza il corporate e investment banking (Cib) e chiama al timone
della divisione, finora guidata dall'ad Alberto Nagel, Stefano Marsaglia. Il
banchiere, 58 anni, in arrivo da Barclays ma con una carriera di trent'anni
anche in Rothschild, ha seguito operazioni del calibro delle fusioni
Unicredit-Capitalia e Intesa-Sanpaolo - solo per citarne due italiane - e
continuerà a fare base a Londra. A lui Nagel, che lo continuerà ad affiancare
come co-head delle attività Cib, affida il compito di far diventare la sede di
Mediobanca nella City il centro di competenze e dell'intera gamma di prodotti
per il comparto, a servizio anche delle altre sedi europee del gruppo
(Francoforte, Parigi, Madrid)Il focus, quanto a clientela, sarà concentrato non
più sulle aziende bensì su banche, assicurazioni e società finanziarie, che
promettono di portare più ricavi alla luce dei cambiamenti normativi in corso e,
magari, di una fase di fusioni e acquisizioni. Il tutto è in linea col piano
2014-2016 presentato a giugno col quale Piazzetta Cuccia punta a far crescere le
attività internazionali Cib sui ricavi corporate e private banking del gruppo
dal 30% al 45%. [r.e.]

LOAD-DATE: December 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             110 of 1000 DOCUMENTS


                                   La Stampa

                            30 novembre 2013 sabato
                               NAZIONALE EDIZIONE

In calo il comparto dei bancari Balza Telecom Italia

BYLINE: Sandra; Riccio

SECTION: ECONOMIA; Pag. 27

LENGTH: 162 parole


Finale di settimana in calo a Piazza Affari, che si riallinea agli altri mercati
europei. Il Ftse Mib termina la seduta in  flessione dello 0,41% in una seduta
priva di grandi spunti. A parte il deciso balzo di Telecom Italia (+4,51%),
riscoperta dagli investitori in riposizionamento in vista della chiusura
d'esercizio e favorita anche da una promozione di Hsbc. Vivace Mps, in rialzo
dell'1,52%, all'indomani dell'approvazione del piano industriale. Arretrano gli
altri bancari, per effetto delle prese di beneficio dopo il rally della vigilia.
Così Bper chiude in flessione del 2,09%, Ubi dell'1,60%, Mediobanca dell'1,49%,
Unicredit dell'1,48%, mentre il Banco Popolare cede l'1,06%. Più contenuti i
cali di Intesa (-0,56%), Bpm chiude sulla parità (+0,02%). Fuori dal coro la
sola Mediolanum (+2,11%).Poco mossa Atlantia, che chiude in rialzo dello 0,86%
con Gemina che sale dello 0,78%: la fusione tra le due avrà effetto dal primo
dicembre. Va male Saipem (-2,36%).

LOAD-DATE: December 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             111 of 1000 DOCUMENTS


                                   La Stampa

                            30 novembre 2013 sabato
                                TORINO EDIZIONE

Manital dichiara 121 esuberi

SECTION: CRONACA; Pag. 51

LENGTH: 180 parole


La Manital, una azienda che si occupa di pulizie industriali e servizio posta
per conto del gruppo Fiat nei comprensori ex Iveco e Mirafiori, ha aperto la
procedura per licenziare 121 lavoratori su 150. Dice Bruno Ieraci della Fiom:
«Prima avevano parlato di 54 esuberi poi sono diventati 121. Si tratta di
lavoratori  che hanno quasi tutti - 89 su 121 - il contratto metalmeccanico
mentre gli altri hanno quello dei servizi. Molti sono stati assunti con
collocamento obbligatorio e altri hanno ridotte capacità lavorative». Aggiunge:
«Si tratta di lavoratori che erano stati esternalizzati dalla Fiat. Ora la
Manital per spiegare le ragioni di questi inaccettabili licenziamenti ci ha
detto che il gruppo Fiat da gennaio pagherà per il servizio e non in base a
quante persone  lo effettuano. Questo comporta di solito un taglio di orario o
di persone».  Il segretario Fiom, Federico Bellono,  polemizza: «Anche in Fiat,
oltre che nell'indotto, si licenza per gli effetti della crisi e a farne le
spese sono i più deboli: cioè coloro di cui la Fiat si è disfatta negli anni
scorsi».

LOAD-DATE: December 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             112 of 1000 DOCUMENTS


                                   La Stampa

                            28 novembre 2013 giovedì
                               NAZIONALE EDIZIONE

Corrono Banco Popolare e Ubi Frenano Saipem e Saras

BYLINE: Luca; Fornovo

SECTION: ECONOMIA; Pag. 30

LENGTH: 163 parole


Piazza Affari archivia la seduta al rialzo con l'indice  Ftse Mib che guadagno
lo 0,8% a 18.924 punti. A svettare è stato il Banco Popolare con un balzo di
oltre il 6% a quota 1,384 euro. Ieri l'istituto veronese ha varato il
completamento della razionalizzazione della struttura societaria con la fusione
per incorporazione del Credito Bergamasco e di Banca Italease.  Tra le banche
bene anche Mediobanca (+2,69%) e Ubi (+2,14%). Invariata Banca Mps  il via
libera dell'Ue al piano di ristrutturazione. Acquisti su Telecom Italia
(+0,74%), corrono le assicurazioni Generali (+1,51%), dopo che l'ad Mario Greco
ha assicurato che si comincerà a remunerare adeguatamente gli azionisti con una
politica di dividendi crescenti. Banca Imi ha anche alzato la raccomandazione su
Fondiaria (+1,18%). I titoli  petroliferi si muovono contrastati: positivi Eni
(+0,17%), Tenaris (+1,49%) ed Erg (+1,51%). In lieve rosso  la controllata di
Eni, Saipem (-0,53%) e le raffinerie Saras (-0,67%).

LOAD-DATE: November 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             113 of 1000 DOCUMENTS


                                   La Stampa

                           27 novembre 2013 mercoledì
                               NAZIONALE EDIZIONE

Mps, scontro tra banca e Fondazione

BYLINE: gianluca paolucci

SECTION: ECONOMIA; Pag. 22

LENGTH: 474 parole


Monte dei Paschi vara l'aumento di capitale da tre miliardi di euro e va allo
scontro con il suo principale azionista, la Fondazione Mps. Il cda che ieri ha
deliberato sull'operazione di ricapitalizzazione si è spaccato, con il «sì»
arrivato a maggioranza. Lo stesso cda ha convocato l'assemblea degli azionisti
per il via libera all'aumento per la fine di dicembre (il 27 in prima
convocazione, 28 e 30 in seconda e terza). Ad assistere Mps un nutrito gruppo di
banche: Ubs agirà in qualità di global coordinator e bookrunner, mentre
Citigroup, Goldman Sachs e Mediobanca agiranno in qualità di co-global
coordinators e joint bookrunners.

In aggiunta, Barclays, Merrill Lynch, Commerzbank, Jp Morgan, Morgan Stanley e
SocGen in qualità di joint bookrunners.Le notizie arrivate da Siena non hanno
giovato al titolo. Dopo il tonfo della vigilia seguito all'annuncio della
convocazione del consiglio, ieri Mps ha vissuto una nuova seduta di passione a
Piazza Affari. Dopo una raffica di sospensioni al ribasso ha chiuso in calo del
5,93%, con scambi pari al 6,8% del capitale. Il prezzo finale, 0,18 euro - due
centesimi in meno in due sedute -, segna un altro punto nella fin troppo rapida
marcia di avvicinamento alla soglia di 0,12 euro. Ovvero, il livello al quale
scatta l'escussione del pegno da parte delle banche creditrici della Fondazione,
che hanno i titoli in garanzia a fronte del debito di 350 milioni. Lo scontro
tra Fondazione e banca verte sui tempi dell'operazione: la volontà di Alessandor
Profumo e Fabrizio Viola è quella di presentarsi al mercato nella prima finestra
utile, in gennaio. L'ente avrebbe voluto tempi più lunghi per avere tempo di
vendere una fetta importante della sua  partecipazione, incassare e ripagare il
debito prima che l'aumento estremamente diluitivo possa ridurre
considerevolmente l'attivo della Fondazione. Dopo decisione della banca di
forzare la mano, la Mansi ha convocato per oggi una riunione straordinaria della
Deputazione amministratrice per fare il punto della situazione. La Fondazione
dovrà decidere, infatti, se partecipare o meno all'assemblea e se votare in
favore o contro l'aumento di capitale. Sempre per oggi o al massimo domani,
inoltre, è atteso il via libera della Commissione Ue al piano di salvataggio che
dovrebbe prevedere anche una serie di condizioni aggiuntive tra cui l'obbligo di
cedere la filiale belga del gruppo. A questo proposito, la banca, ha ricordato
che la proposta di aumento di capitale «rientra tra le azioni individuate dal
management nel piano di ristrutturazione 2013-2017, i cui obiettivi e azioni
saranno tempestivamente resi noti al mercato in maggiore dettaglio dopo
l'approvazione» di Bruxelles.A completare il quadro di un clima di estrema
tensione, le dichiarazioni del sindaco Bruno Valentini, che parla di una «sorta
di colpo di stato interno».

LOAD-DATE: November 29, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             114 of 1000 DOCUMENTS


                                   La Stampa

                            23 novembre 2013 sabato
                               NAZIONALE EDIZIONE

La corsa di Mediaset e Tiscali In Rosso Mps e Atlantia

BYLINE: Luca; Fornovo

SECTION: ECONOMIA; Pag. 25

LENGTH: 170 parole


Piazza Affari si salva grazie a moda e media. Tra scambi complessivi in calo,
l'indice  Ftse Mib ha chiuso con il leggero ribasso dello 0,1% a 18.822 punti.
In luce Ferragamo (+3,77%) al terzo rialzo consecutivo in vista della quotazione
di Moncler, seguita a ruota da Mediaset (+3,74%), dopo la conferma della
raccomandazione di «acquistare con convinzione» da parte di Goldman Sachs. Bene
anche la controllata Mediaset Espana (+4,9%), maglia rosa del listino di Madrid.
Blitz di Tiscali (+6,1%), spinta dalle ipotesi di un interesse da parte della
News Corporation di Murdoch.Il mercato ha premiato Bper (+2,5%), Exor (+2,2%) e
Mediobanca (+1,4%), seguite da Fiat (+1,3%) e da Telecom (+0,5%) in vista della
lista dei fondi l'assemblea del 20 dicembre per il rinnovo del Cda. Seduta
difficile per Saipem (-2,4%), penalizzata dagli analisti  che prevedono un
biennio  difficile. Mps (-2,44%) è maglia nera delle blue chips. Non se l'è
passata  meglio Atlantia (-1,5%), dopo le ipotesi di un maggior impegno in
Alitalia.

LOAD-DATE: November 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             115 of 1000 DOCUMENTS


                                   La Stampa

                            23 novembre 2013 sabato
                               NAZIONALE EDIZIONE

Fiat vede i sindacati Incontro con la Fiom

SECTION: ECONOMIA; Pag. 24

LENGTH: 327 parole


La Fiat incontrerà anche la Fiom lunedì, all'Unione Industriale di Torino, ma i
tavoli saranno due: uno, al mattino, con l'organizzazione di Maurizio Landini
(che guiderà la delegazion) e l'altro, il pomeriggio, con Fim, Uilm, Fismic, Ugl
e Quadri, i sindacati che hanno firmato il contratto in vigore negli
stabilimenti del gruppo e che hanno chiesto l'avvio del confronto per il rinnovo
del contratto stesso.La Fiom, che nei giorni scorsi ha inviato una lettera alla
direzione di Fiat e Cnh Industrial per chiedere a sua volta un incontro, avrebbe
voluto che l'appuntamento fosse unico, ma apprezza la disponibilità
dell'azienda. «Vogliamo discutere, a partire dal contratto applicato negli
stabilimenti del gruppo - spiega Landini che lunedì sarà all'incontro - di
condizioni del lavoro, di salario e di investimenti.  dover portare le altre
organizzazioni sindacali in tribunale.

Sarebbe sbagliato». «L'incontro - ricorda la Fiat nella lettera con cui risponde
alla Fiom, inviata per conoscenza anche a Fim e Uilm - è stato chiesto dai
sindacati che hanno firmato il contratto in vigore. L'oggetto è il rinnovo del
contratto stesso. Non è nella nostra disponibilità imporre ai sindacati che
partecipino soggetti diversi né è nostra facoltà modificare lo scopo
dell'incontro».Per gli altri sindacati il tavolo non può essere unico perché si
tratta di rinnovare un contratto che la Fiom non ha firmato. Fim e Uilm scrivono
alla Fiom: «Le modalità con cui vi rapportate alle nostre organizzazioni sono
singolari: nei vostri documenti nazionali e territoriali prima ci insultate, poi
ci chiedete gli incontri. Riteniamo possibile concedervi un incontro che abbia
come oggetto il chiarimento dei rapporti». «I presupposti - spiega Ferdinando
Uliano, segretario nazionale della Fim - sono due: l'adesione al contratto Fiat
e alla piattaforma del 2012 con le richieste definite nell'accordo dell'8 marzo.
La Fiom non ci ha comunicato l'intenzione di aderire». [r. e.]

LOAD-DATE: November 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             116 of 1000 DOCUMENTS


                                   La Stampa

                            21 novembre 2013 giovedì
                               NAZIONALE EDIZIONE

Bei e Fiat, 400 milioni per la ricerca nell'auto

BYLINE: luca fornovo

SECTION: ECONOMIA; Pag. 30

LENGTH: 398 parole


La Banca europea per gli investimenti, Sace e Fiat hanno perfezionato un
finanziamento di 400 milioni di euro finalizzato a sostenere i piani in ricerca
e sviluppo di cinque laboratori italiani della casa automobilistica nel periodo
2013-16. Ne dà notizia una nota congiunta che spiega che il finanziamento, messo
a disposizione da Bei e garantito al 50% da Sace, riguarda i centri di ricerca e
sviluppo di Fiat in Italia localizzati sia al Nord sia al Centro-Sud della
Penisola. Per la Bei, l'operazione si inquadra all'interno di due fra i
tradizionali filoni di investimento a sostegno dell'economia europea: i progetti
di ricerca e sviluppo e quelli per la protezione dell'ambiente tramite
diminuzione delle emissioni e miglioramento dell'efficienza energetica. «Ridurre
la nostra dipendenza dal petrolio, a favore di forme di energia alternative e
pulite, è una sfida che il Gruppo Fiat ha abbracciato da tempo», sottolinea l'ad
del Lingotto, Sergio Marchionne, commentando il finanziamento.

«Da ormai sei anni - aggiunge - Fiat è il costruttore di auto più ecologico
d'Europa, con il più basso livello di emissioni di Co2 delle proprie vetture».
Una leadership resa possibile «anche grazie alle iniziative di finanziamento
promosse dalla Bei», che Fiat intende testimoniare «anche in occasione dell'Expo
2015, un grande evento - conclude Marchionne - capace di rappresentare un'Italia
moderna, dinamica e creativa».  «I finanziamenti ai progetti di ricerca e
sviluppo sono un caposaldo dell'attività della Bei e nell'attuale fase economica
hanno un ruolo fondamentale», commenta Dario Scannapieco, vicepresidente della
Bei. «Siamo soddisfatti di questa operazione  anche perché ci permette di
sostenere i piani di ricerca del Gruppo Fiat in laboratori localizzati nel
Centro-Sud Italia, area particolarmente colpita dagli effetti della crisi».Per
Alessandro Castellano, ad di Sace, «l'operazione conferma l'efficacia della
partnership tra Sace e Bei a sostegno dei piani di investimento in ricerca e
sviluppo delle imprese italiane, che nel 2013 ci ha visti garantire oltre un
miliardo di euro di finanziamenti. Siamo orgogliosi di contribuire al
rafforzamento della capacità di innovazione di Fiat, che siamo certi avrà
effetti positivi sia in termini di competitività sui mercati internazionali, sia
sui processi produttivi e occupazionali dell'ampio indotto di Pmi del
settore».[r. e

LOAD-DATE: November 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             117 of 1000 DOCUMENTS


                                   La Stampa

                            14 novembre 2013 giovedì
                               NAZIONALE EDIZIONE

IL PUNTO Giù Mediaset e Banco Popolare Corrono Wdf e Ansaldo Sts

BYLINE: Luca; Fornovo

SECTION: ECONOMIA; Pag. 31

LENGTH: 164 parole


Piazza Affari, affossata dalle banche, è stata la Borsa peggiore  insieme a
Londra: l'indice Ftse Mib ha ceduto l'1,43% a 18.733 punti, l'Ftse All share
l'1,37% a quota 19.921. A Milano  l'aumento dei crediti deteriorati e gli
accantonamenti superiori alle attese hanno penalizzato Intesa Sanpaolo (-2,3%)
nel giorno della trimestrale. Ma molto peggio ha fatto il Banco Popolare (6%).
In rosso  anche Unicredit (-4,4%), Mediolanum (-4,3%) e Mediobanca (-4,5%). Ha
tenuto Ubi banca (-0,9%).Male Mediaset, che ha vissuto una seduta a due facce:
il titolo è partito in rialzo con diversi report positivi, ma poi sono scattate
violente prese di beneficio con una chiusura in calo del 7,46%. In  crescita
invece la controllata Ei Towers (+3%). Telecom ha perso l'1,1% dopo la notizia
delle ispezioni di Consob e Guardia di Finanza nelle sedi di Milano e Roma. Tra
le blue chip   World duty free (Wdf) sale del 4,4%, seguita da Ansaldo Sts
(+1,8%). Rcs cede  il 3,4% dopo i conti dei nove mesi.

LOAD-DATE: November 16, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             118 of 1000 DOCUMENTS


                                   La Stampa

                            7 novembre 2013 giovedì
                               NAZIONALE EDIZIONE

Boom di Pirelli e Prysmian Bene Enel e Green Power

BYLINE: Luigi; Grassia

SECTION: ECONOMIA; Pag. 27

LENGTH: 157 parole


Chiusura in rialzo per Piazza Affari, con l'indice Ftse Mib che segna un +0,89%
a 19.262 punti, mentre l'All Share ha guadagnato lo 0,84%. Milano è in linea con
gli altri principali listini europei ma riceve una spinta anche dall'esito
eccellente dell'asta dei Btp Italia, record storico con 22 miliardi di
sottoscrizioni. Il miglior titolo del Ftse Mib è Pirelli, che balza del 5,37%.
Molto bene anche Prysmian (+3,91%) ed Enel Gp (+2,48%) che hanno presentato i
conti.Tra gli istituti di credito, positive Unicredit (+1,28%) e Bpm (+1,50%),
il cui consiglio di sorveglianza ha deliberato di chiedere la convocazione di
un'assemblea che provveda al rinnovo integrale dei vertici. In lieve rialzo
Intesa Sanpaolo    (+0,28%). Giù Mediobanca (-1,23%) e Mps (-0,43%).Nell'energia
Enel +1,97% ed Eni +0,33%. Tra gli industriali, Fiat +0,26%, Ansaldo -1,25%.
Telecom guadagna il 3,16% alla vigilia del cda. Fuori dal Ftse Mib, in calo Rcs
(-2,19%).

LOAD-DATE: November 9, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             119 of 1000 DOCUMENTS


                                   La Stampa

                           6 novembre 2013 mercoledì
                               NAZIONALE EDIZIONE

Indietro Unicredit e Intesa Giù Enel, bene Bpm e Pirelli

BYLINE: Luigi; Grassia

SECTION: ECONOMIA; Pag. 29

LENGTH: 143 parole


Piazza Affari è risultata la peggiore di giornatain Europa con l'indice  Ftse
Mib -1,13% e l'All Share -1%.Negativi i titoli bancari, con Intesa Sanpaolo
-2,29%, Unicredit -2,58%, Mediobanca -1,06%. Nel comparto assicurativo Generali
-0,58%. In controtendenza, con un rialzo del 2,13%, il titolo Bpm. In flessione
anche gli energetici a maggior capitalizzazione: Enel -2,42%, Eni -1,03%. Per
quanto riguarda gli industriali, Fiat è arretrata dell'1,13% dopo gli ultimi
dati sulle immatricolazioni a ottobre. Pirelli ha invece guadagnato l'1,49% alla
vigilia della presentazione dei conti e del piano industriale.   Bene anche
Finmeccanica: +1,02%. Telecom Italia, in vista del cda di giovedì, ha chiuso sui
valori della vigilia, seppure tra scambi sostenuti (+0,07%). Contrastati i
titoli del comparto del lusso: Tod's +0,91%, Ferragamo -1,83%, Luxottica -1,84%.

LOAD-DATE: November 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             120 of 1000 DOCUMENTS


                                   La Stampa

                            5 novembre 2013 martedì
                               NAZIONALE EDIZIONE

Brillano Saipem e Fiat Bene Unipol, scivola Bpm

BYLINE: Luigi; Grassia

SECTION: ECONOMIA; Pag. 27

LENGTH: 156 parole


avvio di settimana positivo per la Borsa di Milano, con  l'indice  Ftse Mib in
rialzo dello 0,76%  e l'All Share +0,73%. Corrono  Saipem (+5,20%) e Fiat
(+2,69%).  Nel comparto dell'energia oltre a Saipem   segni positivi  per Eni
(+0,49%) ed Enel (+0,37%). Nell'industria oltre a Fiat avanzano Cnh Industrial
(+0,54%)  e la capogruppo Exor   (+3,55%). Invece scende Pirelli (-2,32%), che
mercoledì presenterà il piano al 2017. Brillanti Telecom (+2,1%) e Stm
(+1,86%).Fra le banche, al -2,91% di Bpm si contrappongono   i segni più di
Unicredit (+1,08%)  e Mps (+1,2%); cauta Intesa Sanpaolo (+0,11%), scende
Mediobanca (-0,38%). Bene gli assicurativi: Generali sale dello 0,87%, Fonsai
dell'1,86% e Unipol del 2,57%.  Nel lusso, Ferragamo segna +0,72% e Tod's
-0,66%.Dopo la giornata di campionato, scende la As Roma (-5,39%) che ha
interrotto la scia positiva di  dieci partite; bene la Juventus (+0,63%), in
rosso la Ss Lazio (-4,08%).

LOAD-DATE: November 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             121 of 1000 DOCUMENTS


                                   La Stampa

                             2 novembre 2013 sabato
                               NAZIONALE EDIZIONE

Scivolano Montepaschi e Fiat Bene Mondadori e Prelios

BYLINE: Luigi; Grassia

SECTION: ECONOMIA; Pag. 27

LENGTH: 159 parole


Piazza Affari chiude in calo la  seduta festiva con l'indice Ftse Mib  -0,97% e
l'All Share -0,87%. Fra le banche, Mps -3,35% dopo il balzo della vigilia alla
notizia che la Fondazione valuta anche una fusione dell'istituto  con un gruppo
internazionale. Giù  anche Banco popolare (-2,05%), Bpm (-1,98%) e Mediobanca
(-1,64%). Tengono le posizioni  invece Intesa Sanpaolo  (-0,05%) e Unicredit
(+0,18%).Fra gli energetici, Enel -1,17% ed Eni -1,34% mentre  Saipem cresce
dell'1,33%. Nell'industria arretra  Fiat (-3,63%%)  risentendo ancora del taglio
dei target annunciato dall'a.d. Sergio Marchionne mercoledì, mentre Cnh
Industrial scende del 3,96% dopo la trimestrale di ieri (la controllante Exor
-2,43%). Sempre nell'industria, bene Impregilo (+2,55%).Guardando agli altri
titoli, Telecom -0,56%. In rialzo Mediaset (+0,81%) e  Mondadori (+2,73%) dopo i
recenti ribassi. Fuori dal Ftse Mib, Prelios +2,88% dopo lo scioglimento del
patto di sindacato.

LOAD-DATE: November 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             122 of 1000 DOCUMENTS


                                   La Stampa

                            1 novembre 2013 venerdì
                               NAZIONALE EDIZIONE

Pirelli, sciolto il patto di sindacato

SECTION: ECONOMIA; Pag. 25

LENGTH: 66 parole


Il patto di sindacato di Pirelli è stato sciolto. Lo riferisce una nota, in cui
si precisa che da ieri «i partecipanti sono definitivamente e irrevocabilmente
liberati da tutti gli impegni e gli obblighi derivanti dal patto». I
partecipanti al patto (ovvero Generali, Camfin, Edizione, Fondiaria-Sai, Intesa
Sanpaolo, Mediobanca, Massimo Moratti e Sinpar) hanno anticipato la scadenza di
aprile 2014.

LOAD-DATE: November 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             123 of 1000 DOCUMENTS


                                   La Stampa

                            31 ottobre 2013 giovedì
                               NAZIONALE EDIZIONE

In retromarcia Fiat e Pirelli Bene Eni, calano Enel e Terna

BYLINE: Luigi; Grassia

SECTION: ECONOMIA; Pag. 29

LENGTH: 160 parole


Piazza Affari ha chiuso la terza seduta settimanale in flessione. A penalizzare
il listino milanese, e gli altri  mercati europei, alcuni dati macroeconomici
americani. Il bilancio finale ha visto l'Ftse Mib arretrare dello 0,47% a quota
19.166 punti e l'All Share -0,36% a 20.306 punti.Negativi alcuni dei finanziari
a maggior capitalizzazione: Intesa Sanpaolo -0,77%, Unicredit -0,18%, Generali
-0,94%. In controtendenza Mediobanca con un rialzo dello 0,23%. Nell'energia fa
bene  Eni che ha piazzato un progresso dell'1,33% in scia ai conti  che hanno
confermato un ulteriore miglioramento della redditività. Nel resto del comparto
Enel -1,6% e Terna -0,55%. In calo per Fiat (-2,23%) dopo la diffusione della
trimestrale che ha portato  un taglio delle stime sul 2013. Fra gli altri titoli
industriali, Pirelli -2,12% e Finmeccanica -2,62%. Realizzi su Telecom Italia
che ha chiuso a 0,7150 euro per azione, in calo dello 0,63% dopo la corsa del
giorni prima.

LOAD-DATE: November 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             124 of 1000 DOCUMENTS


                                   La Stampa

                           30 ottobre 2013 mercoledì
                               NAZIONALE EDIZIONE

Boom di Telecom e Unicredit Brillano Saipem e Mediaset

BYLINE: Luigi; Grassia

SECTION: ECONOMIA; Pag. 25

LENGTH: 155 parole


Chiude in forte rialzo la Borsa di Milano,  la migliore in Europa: l'indice Ftse
Mib sale del 2,27% a 19.256 punti e l'All Share del 2,19% a 20.380. Piazza
Affari beneficia della corsa  di titoli di peso come Telecom (+6,12%), Unicredit
(+5,01%),  Saipem (+4,73%) e Mediaset (+4,54%). Nel comparto bancario brilla Bpm
(+4,98%) il cui amministratore delegato Piero Montani, è stato nominato a.d. di
Banca Carige (+0,93%). Rialzi anche per Ubi Banca (+4,11%) e Mediobanca
(+1,91%), quest'ultima già l'altroieri in evidenza dopo i conti.Fra i titoli
assicurativi bene  Fonsai (+2,94%) e Generali (+1,54%).Tra gli industriali, bene
Fiat (+1,57%) mentre scendono la cugina   Cnh Industrial (-1,27%) e Pirelli
(-0,29%). Nell'energia, Eni termina a +1,51% ed Enel a +1,37%. Terna guadagna lo
0,89% e tocca il massimo storico a 3,626 euro.Brilla Stm (+3,33%). Su Luxottica
(+1,15%) nel giorno del cda sui conti dei primi nove mesi dell'anno.

LOAD-DATE: November 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             125 of 1000 DOCUMENTS


                                   La Stampa

                            29 ottobre 2013 martedì
                               NAZIONALE EDIZIONE

Giù i big Unicredit e Intesa Scivola A2A, Saipem fa boom

BYLINE: Luigi; Grassia

SECTION: ECONOMIA; Pag. 29

LENGTH: 148 parole


Piazza Affari chiude in lieve  calo una seduta volatile, con l'indice il Ftse
Mib -0,24% e l'All Share -0,29%.  Spread Btp-Bund sopra i 244 punti. Fra le
banche, Unicredit perde il 2,08% accusando anche un report negativo (downgrade a
«hold» di Deutsche Bank, con prezzo obiettivo ridotto a 5,5 euro), Bpm cede il
2,30% sulle voci di un passaggio dell'a.d. Montani a Banca Carige (che invece fa
+2,61%), giù  Intesa Sanpaolo (-2,33%). In rialzo Mediobanca dopo la trimestrale
(+3,32%), Mps (+2,07%) e Ubi (+1,07%).Nell'energia, boom di Saipem che ha
presentato i conti (+5,10%). Pesante A2A (-2,99%) dopo che i comuni di Milano e
Brescia hanno esplicitato l'intenzione di voler cedere il 5% del capitale. Eni
-0,34% ed Enel +0,69%.Tra gli industriali, in difficoltà Fiat (-3,20%) colpita
da un report negativo di Jp Morgan che riguarda l'intero settore auto in Europa.
Bene Ansaldo (+2,81%).

LOAD-DATE: October 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             126 of 1000 DOCUMENTS


                                   La Stampa

                            29 ottobre 2013 martedì
                               NAZIONALE EDIZIONE

La Fiat sale al 100 per cento di Vm Motori

SECTION: ECONOMIA; Pag. 28

LENGTH: 159 parole


Si è conclusa, con le approvazioni delle autorità competenti, l'acquisizione da
parte di Fiat Group Automobiles della quota del 50% detenuta in Vm Motori da
General Motors, per 34,1 milioni di euro. Fiat  aveva acquisito il primo 50% di
Vm nel 2010. L'acquisto è stato perfezionato a seguito dell'esercizio da parte
di Gm di un'opzione di vendita. Vm è specializzata nella produzione di motori
diesel di elevata tecnologia. Nel suo stabilimento di Cento (Ferrara), che si
estende su  85 mila metri quadrati, dà lavoro a  1150 persone.Complessivamente
Vm costruisce circa 90 mila motori all'anno e annovera tra i  clienti Jeep,
Chrysler, Lancia e Lti (London Taxi). Anche Maserati ha recentemente adottato un
motore Vm per lanciare per la prima volta nella sua storia una motorizzazione
diesel, la più potente al mondo nella sua categoria. Altri  clienti  utilizzano
i motori Vm nei più diversi settori d'impiego, in campo industriale, agricolo o
marino.

LOAD-DATE: October 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             127 of 1000 DOCUMENTS


                                   La Stampa

                            29 ottobre 2013 martedì
                               NAZIONALE EDIZIONE

Mediobanca, allo studio la revisione del patto Gli utili balzano del 57%

SECTION: ECONOMIA; Pag. 27

LENGTH: 547 parole


Con l'entrata nel vivo del piano strategico e quindi con le dismissioni
azionarie, Mediobanca - nel giorno dell'assemblea che ha approvato i conti
dell'ultimo esercizio - ha visto gli utili del primo trimestre (chiuso il 30
settembre) balzare del 57%, a 171 milioni di euro. Ma a nemmeno un mese dal
rinnovo del suo Patto di sindacato (sceso al 30,05% del capitale dal precedente
42,03%) i grandi soci han già prenotato una sua manutenzione. Le cose non sono
imminenti, tanto che di fronte a indiscrezioni sulla possibile evoluzione
dell'accordo verso una semplice «consultazione», la presidenza del Patto ha
precisato che «non ci sono novità di cambiamento rispetto a quanto comunicato in
data 30 settembre su rinnovo, tipologia, composizione dell'accordo».Nulla di
deciso, tra i soci la discussione sarebbe ancora in uno stadio  embrionale.

Assai improbabile che qualche novità  possa spuntare entro Natale. A gennaio,
come da programmi, partiranno i due anni del patto rinnovato. Ma di pari passo
cominceranno le discussioni in cui gli azionisti, guidati da Angelo Casò, con il
contributo del presidente di Mediobanca, Renato Pagliaro, procederanno all'esame
del Patto per individuarne la possibile evoluzione. Per concludere il tutto in
tempo per l'assemblea del prossimo anno, quando si tratterà di rinnovare gli
amministratori: sul punto emerge la volontà di diminuire il numero dei
consiglieri. Cosa potrà cambiare negli accordi tra soci? Difficile dirlo ora:
probabile che i ragionamenti si concentrino sulla possibile scomparsa delle tre
categorie di investitori (gruppi A,  B e C, ossia finanziari, industriali ed
esteri) o del cambio dei relativi pesi nella lista per il cda. Possibile una
riduzione dei vincoli sulla disponibilità delle azioni. Diverrebbe, appunto, un
patto di consultazione. In parte l'assetto dipenderà anche dagli eventuali
interventi del governo in tema di soglie di Opa. Ma il cambiamento ci
sarà.Intanto, come si diceva, Piazzetta Cuccia ha archiviato utili in ascesa in
particolare grazie alla riduzione della partecipazione in Telco dall'11,6% al
7,3% (59 milioni di utili) e allo «smobilizzo di altri possessi azionari per 139
milioni» frutto della cessione, tra gli altri, dello 0,49% fuori patto di  Rcs e
dell'1,3% di Gemina: da qui ulteriori utili per 21 milioni di euro. In più ha
giovato la ripresa reddituale delle Generali (da 37 a 64 milioni di euro). Nel
trimestre si è registrata la crescita del retail (ricavi +11%, anche se Che
Banca! raggiungerà l'utile nel 2016) e la contrazione del corporate e investment
banking (ricavi giù dell'11%). Prosegue l'espansione internazionale: nel 2014
sarà la volta dell'apertura in Messico. All'asset quality review della Bce, ha
assicurato l'ad Alberto Nagel, «ci presentiamo con numeri degni di attenzione».
Il  Core Tier di «circa il 12%» e a un  livello «più che adeguato». In Borsa,
semaforo verde: +3,3%.Ieri l'assemblea ha approvato il bilancio e  ha deciso a
maggioranza di non revocare Marco Tronchetti Provera dall'incarico di
consigliere e vice presidente della banca, dopo la condanna in primo grado per
la vicenda Kroll. Gli azionisti hanno confermato l'ingresso in cda dell'ex
sindaco di Bologna Giorgio Guazzaloca, già cooptato in cda in sostituzione di
Fabio Roversi Monaco. [F. SP.]

LOAD-DATE: October 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             128 of 1000 DOCUMENTS


                                   La Stampa

                             28 ottobre 2013 lunedì
                               NAZIONALE EDIZIONE

Atlantia, obbligazioni da 750 milioni

SECTION: TUTTOSOLDI; Pag. 23

LENGTH: 92 parole


Atlantia lancia un prestito obbligazionario da 750 milioni di euro della durata
di 7 anni e 4 mesi. L'operazione è stata collocata con successo presso
investitori istituzionali ed è stata chiusa anticipatamente, con ordini che
hanno superato i 3 miliardi di euro. Le obbligazioni a 7 anni con cedola fissa
pagabile ogni anno nel mese di febbraio e pari a 2,875%, hanno un prezzo di
emissione  di 99,172. Il rendimento a scadenza è 3,00%. L'emissione è stata
collocata da Bnp Paribas, Citi, Credit Suisse, Mediobanca, Natixis, Santander e
Societe Generale.

LOAD-DATE: October 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             129 of 1000 DOCUMENTS


                                   La Stampa

                             26 ottobre 2013 sabato
                               NAZIONALE EDIZIONE

Landini: "In Fiat eleggiamo i delegati"

SECTION: ECONOMIA; Pag. 24

LENGTH: 198 parole


Il leader della Fiom, Maurizio Landini, propone agli altri sindacati di fare
rieleggere tutti i delegati all'interno del gruppo Fiat e di fare decidere ai
lavoratori quali sono i sindacati più rappresentativi. Lo ha detto durante i
lavori dell'assemblea nazionale dei delegati Fiom in corso a Torino che si
concluderà oggi con un documento programmatico. Spiega: «Non dico questo perché
abbiamo dei sondaggi, ma per ripristinare le regole della democrazia e per
ricostruire una linea d'azione unitaria», ha detto Landini da Torino dove si è
aperta oggi l'assemblea dei delegati Fiom del gruppo. E agli altri sindacati
propone «una fase nuova dentro la Fiat e nel Paese». E attacca: «Il problema non
è la Fiom, ma il sistema industriale che sta andando a ramengo nel silenzio
della politica e del governo». Polemizza proprio con il governo  che non  ha
convocato al tavolo sull'automotive i sindacati: «E' stato un errore e una
offesa ai  lavoratori». Ha anche spiegato che «se  la Fiat continuasse a non
convocarci ai tavoli e se gli altri sindacati continuassero ad avere un
atteggiamento negativo nei nostri confronti, non escludiamo nulla» riferendosi a
nuove possibili cause. [M.CAS.]

LOAD-DATE: October 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             130 of 1000 DOCUMENTS


                                   La Stampa

                            25 ottobre 2013 venerdì
                               NAZIONALE EDIZIONE

Eni regina dell'industria Il crollo di Rai e Alitalia

BYLINE: luca fornovo

SECTION: ECONOMIA; Pag. 24

LENGTH: 657 parole


Il Cane a sei zampe non indietreggia: Eni resta la regina nell'industria
italiana per fatturato (127,2 miliardi di euro nel 2012) e utili (7,78
miliardi). Non danno invece nessuna soddisfazioni altre due partecipazioni
pubbliche, Alitalia e Rai, che si piazzano agli ultimi posti del'indagine
Mediobanca sulle principali società italiane. Ma mentre Eni sui profitti non ha
rivali, sul fronte dei ricavi Exor la incalza da vicino. La società
d'investimenti che fa capo alla famiglia Agnelli, dopo avere ridotto il distacco
dalla prima della classe nel 2012 grazie a Chrysler con un fatturato di 110,7
miliardi, nei primi sei mesi del 2013 ha diminuito ancora il divario, con
vendite per 55,1 miliardi, solo il 7,5% in meno rispetto ai 59,3 miliardi di
Eni. Dall'indagine, che l'Ufficio Studi di Mediobanca conduce annualmente dal
1966, emerge una graduatoria poco mossa rispetto alla precedente.

Enel - scalzata nel 2012 dalla seconda posizione da Exor - conferma la terza
piazza  con un fatturato di 82,6 miliardi, ma i suoi ricavi quest'anno risultano
inferiori anche a quelli della sola Fiat (84 miliardi). Non solo, sul fronte
degli utili, il gigante elettrico (865 milioni) è superato dalle Poste (1,03
miliardi) che è anche in seconda posizione come dipendenti (146.542), mentre al
primo posto c'è  Exor-Fiat (287.343 unità). La classifica delle prime  20
dell'industria italiana vede poi confermato al quarto posto di Gse (Gestore dei
Servizi Energetici), davanti a Telecom, Finmeccanica, Esso, Edizione, Edison,
Saras, Poste. Erg è 12esima con un miglioramento di 3 posizioni. Prysmian resta
14esima, mentre Luxottica, grazie ai ricavi superiori a 7 miliardi (+14%) è
sedicesima. Tra i primi 20 restano i Supermarkets Italiani della famiglia
Caprotti (con 6,7 miliardi di fatturato), le Ferrovie (6,38 miliardi) e A2A. La
Top 20 si chiude con Pirelli, unica new entry, grazie alla crescita del
fatturato a 6,07 miliardi che le permette di scalzare Fininvest, che scende al
21esimo posto a causa del calo della raccolta di pubblicità di Mediaset e
Mondadori. Esce anche il gruppo Riva che, a seguito delle vicende  giudiziarie,
non ha pubblicato il bilancio. In classifica, peraltro, non rientrano alcuni big
italiani, ma con sede all'estero. Si tratta di Tenaris della famiglia Rocca che
con 8,4 miliardi di fatturato sarebbe 12esimo, mentre Techint (gruppo Tenaris)
arriva a 19,8 miliardi di ricavi che gli varrebbero il sesto posto. StM con i
suoi 6,6 miliardi sarebbe al 18esimo posto e il gruppo Ferrero, controllato
dalla lussemburghese Ferrero International, con 7,8 miliardi si aggiudicherebbe
la 15esima piazza, mentre le attività italiane del produttore della Nutella si
fermano a 2,6 miliardi.A parte Esso, l'anno scorso la Rai è stata la società
industriale  con la peggiore perdita operativa (197 milioni, oltre il 7% del
fatturato). Una vera sconfitta per Viale Mazzini tanto più che   Sky Italia,
grazie alla lieve crescita del fatturato 2012 (al 30 giugno) a 2.813 milioni
(+0,3%) ha superato la Rai, che lo scorso anno ha invece accusato una flessione
del 7,5% a 2.677 milioni. Mediaset si conferma la principale impresa tv, sia
pure con un fatturato in flessione del 12,5% sul 2011 a 3.683 milioni. Alitalia
scivola al  35esimo posto, pur con ricavi in crescita del 3,3% a 3,6 miliardi e
perde 10 posizioni rispetto al  2007, l'ultimo bilancio prima della
"rifondazione" da parte dei capitani coraggiosi. Nel lusso Prada  è la numero
uno tra i gruppi privati - e ovviamente nel sistema moda - con un totale di
profitti di 1,05 miliardi di euro nei due esercizi. La nota stonata, le banche.,
I crediti dubbi - sofferenze, incagli, ristrutturati e scaduti - delle banche a
fine 2007 erano il 2,7% dei crediti totali mentre quest'anno sono arrivati a
quota 9,5%. Per Mps il rapporto tra crediti dubbi e  totali è al 12,2%,
nettamente superiore alla media, mentre per Unicredit è dell'8,1% e per Intesa
Sanpaolo del 7,6%.

LOAD-DATE: October 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             131 of 1000 DOCUMENTS


                                   La Stampa

                           23 ottobre 2013 mercoledì
                               NAZIONALE EDIZIONE

Borse, Piazza Affari sconfitta dai Bot Solo Atene è peggio

BYLINE: luca Fornovo

SECTION: ECONOMIA; Pag. 18

LENGTH: 580 parole


Battuta anche dai Bot. Sembra crollare davvero il mito della Borsa: investire in
Piazza Affari  non conviene rispetto ai titoli di Stato, non ripaga dal rischio
e spesso non copre  nemmeno l'inflazione. Già da qualche anno si era capito che
per il listino milanese erano  tempi  duri, ma a posare una pietra tombale sulla
Cenerentola dei listini  è ora la fotografia   «Indici e dati» di Ricerche &
Studi scattata da Mediobanca, che analizza l'andamento di Piazza Affari dagli
esordi, ma che si focalizza sugli ultimi anni. Il quadro  è davvero impietoso
anche per i protagonisti della finanza made in Italy: le banche italiane sono
ampiamente scalabili, in quanto gli attuali prezzi di Borsa sono molto inferiori
a quanto gli indici patrimoniali permetterebbero.

E dal 2007 hanno mandato in fumo 153 miliardi di euro di capitalizzazione. Certo
in Borsa si può guadagnare, ma bisogna saperlo fare, a partire dalla scelta dei
momenti di ingresso e uscita.Comunque la Borsa di Milano negli ultimi 18 anni
solo in otto casi ha fatto meglio dei Bot, certamente non i titoli di Stato più
redditizi. E nel lunghissimo periodo le azioni non battono nemmeno l'inflazione:
dal 1928 a oggi Piazza Affari ha un rendimento nominale del 6,4% annuo ma in
termini reali, e con un'inflazione media dell'8,8% è negativo del 2,4%. E
qualche comparazione è da brivido: chi fosse entrato nel 2005 avrebbe perso il
23% medio (contro un guadagno speculare con i Bot), nel 2006 -37% (contro un
+20%), nel 2007 -34% (contro +16%). Se invece si fosse investito a inizio 2012
il surplus sarebbe del 38%, quest'anno del 22%. Questione di saper scegliere i
tempi giusti, insomma.A guardare gli indici di "Piazzetta" Affari viene poi in
mente la frase di Giolitti: «La Grecia è un Paese a cui dobbiamo rispetto e
gratitudine perché, se non ci fosse, l'ultimo Paese d'Europa saremmo noi».
Ebbene la Borsa di Milano negli ultimi 10 anni abbondanti è stata la peggiore
tra le piazze  mondiali maggiori, a parte appunto  Atene che ha fatto ancora
peggio.  Dal dicembre 2002 a metà ottobre  Milano ha perso il 5,6%, contro una
crescita del 129% di Francoforte. I Paesi emergenti ci surclassano, con il
primato di Jakarta (+957%) seguita da Città del Messico (+558%), Mumbai (+511%)
e San Paolo (+396%). Ovviamente non va meglio sul piano della capitalizzazione:
Piazza Affari, che ora pesa per lo 0,9% mondiale, è scesa al 23esimo posto,
superata dalla Malaysia. Gli anni ruggenti della New Economy, tra il  1998 e il
2001, quando Milano viaggiava tra l'ottava e la nona posizione, sembrano
distanti anni luce.Ma questi sono conteggi. Quello che più spaventa sono i
rischi per il sistema made in Italy, a partire dal cruciale settore bancario e
assicurativo, ampiamente scalabile: le banche nel 2007 in Piazza Affari
totalizzavano 214 miliardi di euro, ora sono a quota 61. Con i dati scorporati a
rischio soprattutto per i grandi gruppi: a fine giugno,  Intesa Sanpaolo segnava
un rapporto prezzo/capitale di 0,4, Unicredit e Mps di 0,3.  Dal rapporto
Mediobanca,  emerge che l'industria rende più della finanza.Complice la crisi,
a giugno 2013 l'83,4% dei dividendi pagati dalle società di Piazza Affari, cioè
11,35 miliardi, sono arrivati dall'industria. Le banche hanno pagato 1,64
miliardi, solo il 12,1% del totale, le assicurazioni il 4,5% (613 milioni).
Un'altra musica rispetto al 2007: prima del crac Lehman,  allora le banche
pagavano il 39% dei dividendi, le assicurazioni il 7,3% e l'industria il 53,7%.

LOAD-DATE: October 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             132 of 1000 DOCUMENTS


                                   La Stampa

                            22 ottobre 2013 martedì
                               NAZIONALE EDIZIONE

Patto Pirelli verso lo scioglimento

BYLINE: luca fornovo

SECTION: ECONOMIA; Pag. 30

LENGTH: 437 parole


La stagione dei salotti buoni sembra finita anche per Pirelli e Marco Tronchetti
Provera sarà un po' meno blindato nel controllo del colosso italiano degli
pneumatici. Dopo Gemina ed Rcs, anche in Pirelli ci si prepara a dare l'addio al
patto di sindacato che legava la vecchia holding Camfin a soci come Mediobanca,
Edizione della famiglia Benetton, Generali e Fonsai.Ieri la direzione del
sindacato di blocco della Bicocca, su proposta di Tronchetti, ha dato mandato
all'avvocato Alessandro Pedersoli di avviare una consultazione fra tutti gli
azionisti aderenti al patto «anche al fine di valutare l'eventuale scioglimento
anticipato dell'accordo». Il patto, che secondo i precedenti accordi doveva
scadere  il 15 aprile 2014, potrebbe essere sciolto entro fine anno o all'inizio
del nuovo anno. Mediobanca (4,6% di Pirelli), Generali (4,41%) e Fonsai (1,85%)
sono favorevoli al "liberi tutti" anche perché hanno intenzione di vendere le
loro quote.

Certo, non subito ma quando le quotazioni di Pirelli saranno risalite così da
poter valorizzare i loro pacchetti azionari. Non è ancora del tutto certa invece
la vendita da parte di Benetton (4,61%).Il "liberi tutti" potrebbe entusiasmare
un po' meno Tronchetti per il fatto che il socio rivale la famiglia genovese
Malacalza (6,9% di Pirelli), da cui ha divorziato da poco, potrebbe
approfittarne per cercare di aumentare le sue quote nella Bicocca. Resta
comunque il fatto che con l'operazione Lauro 61, la nuova holding che ha
lanciato l'Opa su Camfin e di cui prenderà il posto, si è già messo al riparo.
Lauro 61, che oltre Tronchetti ha tra i suoi azionisti il fondo Clessidra,
Intesa Sanpaolo  e Unicredit, controllerà comunque in totale - dopo il riassetto
di Camfin e l'accorciamento della catena di controllo - il 26,19% di Pirelli.
Intanto Claudio Sposito, presidente e ad di Clessidra, e Paolo Fiorentino,
direttore generale di Unicredit, sono stati cooptati nel cda  Pirelli. due
manager occupano i posti di Vittorio Malacalza (dimissioni comunicate a maggio)
e da Giulia Maria Ligresti (a luglio) mentre resta vacante il posto di Carlo
Salvatori ed è lecito pensare che a breve possa fare il suo ingresso nel board
anche un rappresentante di Intesa. I patti prevedono  che al primo rinnovo del
cda (con l'assemblea sul bilancio 2013) la lista presentata da Camfin annoveri 6
candidati (tra cui Marco Tronchetti Provera come presidente e ad), 4 in
rappresentanza di Clessidra (tra cui il vicepresidente), due  per Intesa e
Unicredit e tre per le minoranze. Ora l'attesa è per il piano industriale di
Pirelli che il 6 novembre Tronchetti  presenterà a Londra.

LOAD-DATE: October 24, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             133 of 1000 DOCUMENTS


                                   La Stampa

                            17 ottobre 2013 giovedì
                               NAZIONALE EDIZIONE

La Fondazione accelera per vendere le quote di Mps

BYLINE: luca Fornovo

SECTION: ECONOMIA; Pag. 27

LENGTH: 358 parole


La Fondazione Monte Paschi, azionista col 33,4% del capitale della banca senese,
fa visita al Tesoro per cercare di avere il benestare formale sulla vendita
delle quote di Mps. Ieri Antonella Mansi, presidente della Fondazione, si è
recata a Roma per  incontrare i funzionari del ministero dell'Economia, fare il
punto sulla situazione e  capire come muoversi, dopo le pressioni ricevute
ultimamente  dai creditori, tra cui il Credit Agricole e Mediobanca.Circa una
decina di giorni fa Imi (gruppo Intesa Sanpaolo), in qualità di agente del pool
di banche creditrici, ha infatti inviato una lettera alla presidente della
Fondazione chiedendo sostanzialmente all'ente senese come rimborserà il debito
contratto con  gli istituti di credito  che supera i 300 milioni di euro. A
fronte di questo debito, le banche hanno già in pegno praticamente tutto il
pacchetto di azioni Mps in mano alla Fondazione.

Mansi potrebbe avere davanti a sè due alternative: o lasciare alle stesse banche
i titoli Mps per l'ammontare previsto oppure venderli sul mercato (dopo che è
stato liberato  il pegno) e poi rimborsare gli istituti. Le pressioni delle
banche creditrici arrivano in questa fase anche perché il titolo Mps   viaggia
sopra i 0,24 euro, ben sopra il valore di carico delle azioni nel portafoglio
della Fondazione (circa 0,20-0,22 euro). Insomma  l'ente guidato da Antonella
Mansi, una volta incassato il via libera del Tesoro, potrebbe  vendere il
pacchetto di azioni Mps e ricavarne anche una consistente plusvalenza. Ma sia le
banche che la stessa Fondazione sanno che bisogna agire in fretta. Per quanto
tempo  il titolo del Monte Paschi potrà rimanere su questi livelli? Certo non
per molto: a pesare sulle azioni nel breve periodo potrebbero essere i
risultati del bilancio dei nove mesi  di Mps oppure il lancio del maxi aumento
di capitale da 2,5 miliardi di euro.Al riguardo ieri il presidente del Consiglio
di sorveglianza di Intesa Sanpaolo, è stato molto chiaro e categorico: «Escludo
tassativamente un intervento di Intesa» per il salvataggio di Mps.
L'indipendenza, ha ribadito Bazoli, è il principio che «ho sempre difeso nella
banca».

LOAD-DATE: October 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             134 of 1000 DOCUMENTS


                                   La Stampa

                            17 ottobre 2013 giovedì
                               NAZIONALE EDIZIONE

"Moda, con l'export si supera la crisi"

BYLINE: francesco spini

SECTION: ECONOMIA; Pag. 28

LENGTH: 598 parole


Pochissimi debiti, tanta cassa, ricavi al galoppo e soddisfazioni per gli
investitori. Se il sistema Italia fosse identificabile con il suo sistema-moda,
saremmo a cavallo:  vendite che nel 2012 sono cresciute a doppia cifra (+11,4%)
e una redditività stellare, sintetizzata in un Roe del 19,3%, da fare invidia a
certe banche d'affari nei tempi d'oro. Insomma la crisi per la moda sembra non
esistere: tra il 2008-2012, in un quadro economico depresso, mentre la grande
industria privata    (a dati comparabili) ha visto il fatturato crescere del
4,3% e l'utile operativo cedere l'8,6% (il Roe si ferma all'1,3%), l'aggregato
di nove tra i maggiori gruppi del fashion made in Italy (Ferragamo, Prada,
Tod's, Armani, Zegna, Dolce&Gabbana, Only the Brave, Max Mara e Miroglio) ha
registrato, rispettivamente, un +30,9% e +67,4%. In cinque anni ha cumulato
uniti netti per 4,2 miliardi, distribuendone 1,3 sotto forma di dividendi, con
un pay out del 30% (Tod's è stata la più generosa, col 74% distribuito). A
effettuare i calcoli è stata R&S Mediobanca, in una ricerca  che ha evidenziato
come il mercato mondiale della moda, con un giro d'affari stimato in oltre 210
miliardi di euro, è salito l'anno passato del 10%. Certo, in  calo rispetto ai
+11 e +13% degli anni precedenti, ma che promette ancora soddisfazioni, visto
che le previsioni per i prossimi anni parlano di un tasso di crescita medio del
7%. L'aggregato delle nove società individuato dagli analisti di R&S Mediobanca
ha segnato nel 2012 vendite complessive per 13,5 miliardi, contro i 12,1
dell'anno prima.

6,4 miliardi  (+6% rispetto al 2011) arrivano dall'Europa, 7,1 (+16,7%) dal
resto del mondo. Del resto il principale fattore di sviluppo continua  a essere
il «consumo aspirazionale» dei nuovi ricchi in Asia, ex Unione Sovietica e Sud
America. E ai canali tradizionali di vendita se ne affiancano di nuovi. Quello
online e l'acquisto all'estero dei turisti. Vale 61 miliardi, 27 dei quali
arrivano dai duty free, dove avere un corner si rivela sempre più strategico. E
dunque ecco spiegati i numeri da altro mondo dei nove campioni presi in esame,
che - scorrendo altri dati - mostrano utili netti in crescita del 22,5%, con
un'incidenza del fatturato sul mol che sale al 20,9%, contro il 15,2% della
grande industria privata. Rispetto a quest'ultima, la moda si differenzia anche
dal punto di vista della struttura finanziaria. I debiti finanziari sono pari a
meno di un decimo del patrimonio netto (9,2%), nell'industria sono pari al
141,4%. La cassa (e i nove marchi citati hanno 3,5 miliardi di liquidità) è pari
a quasi 4 volte il debito (377,6%), nella grande industria le disponibilità sono
al 34,4%, valore già di tutto rispetto. Se la moda col cash flow di un anno si
ripaga i debiti, la grande industria impiega mediamente  almeno 4 anni.A
spiccare tra il gruppo dei nove (dove mancano Benetton e Gucci che non redigono
il bilancio consolidato) sono Ferragamo e Prada. Le due società - peraltro
entrambe quotate, l'una a Milano, l'altra a Hong Kong - sono quelle che
registrano la redditività netta del capitale investito (Roi) e dei mezzi propri
(Roe) più elevate. I numeri di Ferragamo (che tra i nove  è quella col debito
più alto, ma al 33% del patrimonio netto)  sono del 38,7% e del 35,9%, quelli di
Prada del 34,9% e del 36,9%. Unico a segnare rendimenti negativi è Miroglio.
Armani è la società meno indebitata (lo 0,2% del patrimonio e 0,6% delle
disponibilità liquide). Sempre Ferragamo, Zegna e Prada vincono la sfida nel
fatturato extraeuropeo, dove realizzano tra il 61,5 e il 74,7% del totale.

LOAD-DATE: October 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             135 of 1000 DOCUMENTS


                                   La Stampa

                           16 ottobre 2013 mercoledì
                               NAZIONALE EDIZIONE

Avanzano Mediobanca e Pirelli Bene Telecom, giù Finmeccanica

BYLINE: LuigiGrassia

SECTION: ECONOMIA; Pag. 25

LENGTH: 151 parole


Il babau del default americano non fa paura e la Borsa di Milano chiude in
rialzo anche la seconda seduta settimanale. L'indice Ftse Mib finale fa +0,43% e
l'All Share +0,56%. Lima ancora il suo valore lo spread fra Btp e Bund tedeschi
scendendo da 239  a 233 punti base. Fra i titoli finanziari, Mediobanca fa
+2,82%, Unicredit +0,83% e Generali +0,85% mentre  Intesa Sanpaolo perde lo
0,17% e  Mps lo 0,54%. Positivi i principali energetici: Eni +0,69% e Enel
+0,12%.  Telecom Italia ancora in rialzo (+0,94% a 0,6980 euro per azione).
Contrastati gli industriali: Pirelli +1,17% e Parmalat +0,16% ma  Fiat -0,23% e
Finmeccanica -1,17% .Negativo il lusso con Ferragamo -1,51% e Tod's -1,3%. E
torna a perdere  Rcs, all'indomani dell'addio al patto, con un calo del 3,3% a
1,551 euro per azione. Volano ancora i titoli delle squadre di calcio: la
Lazio+27,89%, la  Roma fa +29,46% e la  Juventus +28,55%.

LOAD-DATE: October 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             136 of 1000 DOCUMENTS


                                   La Stampa

                            15 ottobre 2013 martedì
                               NAZIONALE EDIZIONE

IL PUNTO La fiammata di A2A e Mps Precipita Rcs, boom del calcio

BYLINE: Luigi; Grassia

SECTION: ECONOMIA; Pag. 27

LENGTH: 159 parole


Piazza Affari riesce a chiudere sopra la parità la prima  seduta settimanale,
con gli indici Ftse Mib e All Share appaiati sul +0,19%. Lo spread in ulteriore
calo a 239 punti aiuta la buona prestazione i finanziari con Mps +2,71%,
Mediobanca +1,55%,  Generali +0,67% e Unicredit +0,18%   (in controtendenza
Intesa Sanpaolo -0,45%).Contrastati i titoli industriali: Fiat +0,23% e Prysmian
+0,43% ma  Finmeccanica -0,45%, Pirelli -0,87% e CnhI -1,9%. Positiva  Telecom
Italia guadagna un altro 1,39% dopo il balzo della scorsa settimana. Sopra la
parità i principali energetici: Enel +0,19%,  Eni +0,06% e  A2A balza del 3,71%
Negativo invece  il settore del lusso: Tod's   -4,96% e Ferragamo -1,83%.
Pesante calo, dopo una fiammata nella prima parte di giornata, per Rcs (-4,52%)
nel giorno in cui si è riunito il patto di sindacato sul riassetto azionario del
gruppo. Exploit dei titoli del calcio:  As Roma +20,56%, Juventus Fc +17,27% e
Ss Lazio +29,8%.

LOAD-DATE: October 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             137 of 1000 DOCUMENTS


                                   La Stampa

                            15 ottobre 2013 martedì
                               NAZIONALE EDIZIONE

De Vincenti in visita a Pomigliano

SECTION: ECONOMIA; Pag. 24

LENGTH: 122 parole


Il sottosegretario del Ministero allo Sviluppo Economico Claudio De Vincenti ha
visitato ieri lo stabilimento Fiat di Pomigliano. Con lui  il responsabile
dell'area Emea di Fiat-Chrysler, Alfredo Altavilla. La fabbrica ha riaperto
ieri  i cancelli dopo una settimana di cassa integrazione per i circa 3100
lavoratori addetti alla produzione della Panda. «Ho apprezzato come lo
stabilimento Fiat di Pomigliano utilizzi tecnologie d'avanguardia sia
nell'organizzazione del processo produttivo sia nel controllo e miglioramento
della qualità del prodotto» è stato il commento di De Vincenti. «Questo  è un
segnale forte di ciò che si può fare nel settore dell'automobile e delle
potenzialità di sviluppo delle produzioni Fiat in Italia».

LOAD-DATE: October 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             138 of 1000 DOCUMENTS


                                   La Stampa

                            11 ottobre 2013 venerdì
                               NAZIONALE EDIZIONE

Rally di Mediaset, Rcs e Carige Bene Eni e Finmeccanica

BYLINE: Luca; Fornovo

SECTION: ECONOMIA; Pag. 25

LENGTH: 161 parole


Piazza Affari, galvanizzata come gli altri mercati azionari dalle prospettive di
un'uscita dallo stallo sul budget federale americano, chiude in rialzo: l'indice
Ftse Mib segna un progresso dell'1,54% a 18.836 punti, l'All Shares a +1,52%.
In grande evidenza i titoli del settore editoriale, con Mediaset che sale del
5,73% e Mondadori del 5,03%. Bene anche il gruppo Rcs (+1,96%).Prosegue
l'altalena di Telecom Italia, ieri in rialzo del 2,67%. Ancora positiva
Finmeccanica (+2,56%), su anche Ansaldo, bene i cementi. Positiva Unipol
(+4,19%) dopo la cessione del pacchetto di azioni Mediobanca, che a sua volta
sale del 3,02%. Tra le banche Intesa Sanpaolo sale del 2,18%, Unicredit +2,34%.
Nel settore exploit di Carige (+12,05%) dopo l'interesse manifestato da
Malacalza a investire nel titolo, e voci anche di un possibile coinvolgimento di
Unipol. Tra le altre blue chip di Piazza Affari, Eni guadagna l'1,57%, Enel
+2,66%. Fiat positiva con un rialzo del 2,57%.

LOAD-DATE: October 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             139 of 1000 DOCUMENTS


                                   La Stampa

                             5 ottobre 2013 sabato
                               NAZIONALE EDIZIONE

Boom di Bper e Banco Popolare Vola L'Espresso, bene Impregilo

BYLINE: Luigi; Grassia

SECTION: ECONOMIA; Pag. 27

LENGTH: 152 parole


Piazza Affari ieri ha chiuso in rialzo con l'indice  Ftse Mib +1,59% e  l'All
Share +1,51%. A trainare gli acquisti  è stato il settore bancario grazie allo
spread in discesa:  Bper ha chiuso a +7,27%, Banco Popolare a +6,77%, Ubi a
+6,34% e Bpm +5,11%. Sopra il 3% anche Unicredit, Mps e Mediobanca. A passo più
lento Intesa  Sanpaolo (+0,78%). Nuova accelerazione tra gli assicurativi
Unipol (+3,80%) e Fonsai (+2,35%).Bene gli energetici, con A2A +3% ed Enel
+2,66%. Riflessiva Telecom (-0,78%) dopo l'addio di Bernabè  e in attesa degli
sviluppi nelle strategie industriali su scorporo della rete e Sud America.
Avanti piano  Finmeccanica (+0,58%) e Ansaldo Sts (+0,77%) nel giorno del cda
della holding che dovrebbe sancire la cessione di Ansaldo Energia al Fondo
Strategico. Nelle costruzioni guadagna Impregilo (+4,71%).  Tra i media strappa
L'Espresso (+9,82%), bene anche Mediaset e Mondadori oltre il 2%.

LOAD-DATE: October 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             140 of 1000 DOCUMENTS


                                   La Stampa

                             3 ottobre 2013 giovedì
                               NAZIONALE EDIZIONE

Finmeccanica e Mediobanca boom Avanza Impregilo, giù Mediaset

BYLINE: Luigi; Grassia

SECTION: ECONOMIA; Pag. 31

LENGTH: 165 parole


Il sì di Berlusconi al governo non beneficia il titolo Mediaset (-1,26% in
chiusura)  ma frutta alla  Borsa di Milano una chiusura in positivo con il  Ftse
Mib   +0,68% (l'indice è ai massimi da agosto 2011) e  l'All Share +0,58%.  Lo
spread in calo beneficia i bancari, con Unicredit +2,35%, Intesa Sanpaolo
+4,71%, Ubi +2,72%, Banco Popolare +2,84%. Spicca il volo Mediobanca (+6,06%)
con il mercato che vede con favore l'assottigliarsi del patto di sindacato.In
evidenza nel listino Finmeccanica (+7,58%) con la vendita di Ansaldo Energia che
sembra arrivata alle battute finali e  la Cassa Depositi e Prestiti in pole
position per subentrare nel controllo. Misti gli energetici, con A2A che  mette
a segno un rialzo del 2,91%. In calo Pirelli (-2,33%), Fiat cede lo 0,65% dopo
il dato negativo sulle immatricolazioni a settembre. Rialzi su Buzzi (+1,25%) e
Impregilo (+4,29%). In calo  Autogrill (-3,83%) e Wdf (-3,16%) dopo l'exploit
dell'altro  ieri al debutto di Wdf dopo lo scorporo.

LOAD-DATE: October 5, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             141 of 1000 DOCUMENTS


                                   La Stampa

                            2 ottobre 2013 mercoledì
                               NAZIONALE EDIZIONE

Corrono Mediaset e le banche Boom di Autogrill e Telecom

BYLINE: Luigi; Grassia

SECTION: ECONOMIA; Pag. 27

LENGTH: 152 parole


È stata una giornata elettrizzante per la Borsa di Milano: Piazza Affari vola
nel finale e chiude sui massimi a quota 17.977 punti, con una rialzo del 3,11%
(indice Ftse Mib) che le vale la maglia rosa in Europa (All Share +2,84%). In
evidenza Mediaset,  +5,53%. Fra le banche, Unicredit ha guadagnato il 5,65%,
Intesa Sanpaolo il 5,7% e Mediobanca il ,07% mentre fra gli assicurativi
Generali ha chiuso con un +2,37%. In evidenza gli energetici (Eni +2,01%, Enel
+3,46%, Saipem +1,93%) e gli industriali: Pirelli +2,75%, Finmeccanica +6,15% e
Fiat +4,41%. CnhI, la società nata dalla fusione tra Fiat Industrial e Cnh
Global, ha guadagnato il 2,11% Telecom Italia, in attesa del cda del tre
ottobre, ha piazzato un altro progresso del 5,16% a 0,6415 euro. Autogrill
guadagna il 7,75% nel giorno del debutto della scorporata Wdf che ha chiuso a
7,9 euro per azione, a fronte dei 7,2 euro del prezzo di collocamento.

LOAD-DATE: October 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             142 of 1000 DOCUMENTS


                                   La Stampa

                            2 ottobre 2013 mercoledì
                               NAZIONALE EDIZIONE

Mediobanca perde Groupama ma i Pesenti salvano il Patto

BYLINE: francesco spini

SECTION: ECONOMIA; Pag. 25

LENGTH: 447 parole


Il  patto di Mediobanca scende dal 42% al 30,05% e si rinnova automaticamente
per due anni. Sulla linea di galleggiamento, però: per mezzo punto ne è stato
evitato lo scioglimento. A mettere a repentaglio la prosecuzione, almeno in
questa forma, dell'accordo parasociale è stata l'inattesa  decisione di
Groupama.

Il socio francese  - nel giorno in cui l'altro, Vincent Bollorè, si è dimesso
dal cda di Generali, di cui era vicepresidente - ha deciso di svincolare il suo
4,93% dal patto, pur rimarcando la sua fiducia nel management e l'intenzione di
non vendere. Ma le regole prevedono che il patto si sciolga automaticamente
qualora le quote sindacate  scendano al di sotto del 30%. Cosa che sarebbe
successa  con il contestuale passo indietro delle Generali (2%) e di Marco
Brunelli per uno 0,16%, seguito al disimpegno - previsto per motivi Antitrust -
di Unipol Fonsai (3,83%), se a sostenere il patto non ci fosse stata la
Italmobiliare dei Pesenti.I quali anziché smobilizzare l'intera quota del 2,62%
(cosa che avrebbe portato le quote sindacate al  28,48%) hanno disdetto solo
l'1,05%, mantenendo nel patto l'1,57%. Decisione sofferta, visto la linea
contraria ai patti di sindacati pubblicamente professata da Carlo Pesenti, e
presa lunedì al termine di un comitato esecutivo durato ben cinque ore. Lo
scioglimento del patto non sarebbe stata una tragedia, ma avrebbe comportato un
nuovo accordo limitato  al 30%, pena il lancio di un'Opa. Meglio il vecchio
patto, seppure in una versione light che piace alla Borsa (titolo a +4%). E su
cui presto ricominceranno le manovre.Cominceranno i francesi. Anzi, il francese
rimasto: Vincent Bollorè. Con la sua Financiere du Perguet entro dicembre ha
intenzione di chiedere all'assemblea del patto di salire di due punti
percentuali, portandosi dal 6 all'8%, rafforzando il patto (vincolerà il 32,05%)
e la propria posizione. Nel suo gruppo C, riservato agli investitori
internazionali, Bollorè potrebbe portare un altro socio e far risalire i
francesi  all'11%. In attesa del possibile arrivo, entro gennaio,  di un altro
azionista, fuori dal patto e forse estero, per accelerare e appoggiare le
strategie industriali di Mediobanca. Bollorè, intanto, ha  lasciato il cda delle
Generali, di cui era vicepresidente. Una scelta motivata con la necessità «di
dedicare più tempo a Vivendi», società francese di telecomunicazioni di cui è
recentemente divenuto vicepresidente. E dove suscitava malumori il fatto che
sedesse contemporaneamente nel board di uno dei grandi soci di un concorrente:
Telecom Italia. Ma un occhio su Trieste continuerà a tenerlo, visto che il
sostituto, indicato da Mediobanca, sarà persona di suo gradimento.

LOAD-DATE: October 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             143 of 1000 DOCUMENTS


                                   La Stampa

                            2 ottobre 2013 mercoledì
                               NAZIONALE EDIZIONE

Piazzetta Cuccia marcia (piano) dai salotti al mercato

SECTION: ECONOMIA; Pag. 25

LENGTH: 562 parole


L'immagine più chiara di un capitalismo in mezzo al guado tra i salotti e il
mercato lo dà la decisione presa dal gruppo Italmobiliare su Mediobanca: un po'
più di metà della quota in piazzetta Cuccia resta nel patto di sindacato; poco
meno della metà viene svincolata. Dietro la scelta ci sono anche diverse visioni
generazionali: il presidente Giampiero Pesenti, da sempre vicino a Mediobanca,
che era più propenso a mantenere l'intera partecipazione vincolata all'accordo
parasociale; il figlio Carlo, che del gruppo è direttore generale, meno
interessato alla permanenza, anche perché, come ha detto nei giorni scorsi «I
patti, anche quelli di consultazione, non hanno più motivo d'essere, compreso
quello di Mediobanca». Non si tratta di pura filosofia. In questi tempi
difficili avere le azioni impegnate in un patto - l'intera quota dei Pesenti
vale ai corsi attuali circa 90 milioni - significa avere delle azioni di fatto
inutilizzabili: non si possono vendere liberamente, non si possono dare in pegno
di fronte a un finanziamento, è impossibile usarla anche per qualche operazione
come il prestito titoli. Così la scelta fifty-fifty, che non è un compromesso
tra padre e figlio, ma una scelta condivisa, significa per i Pesenti guadagnare
un po' di spazio di manovra finanziaria senza però buttare via la chiave che dà
un accesso privilegiato alle stanze di Mediobanca e soprattutto alla sua
partecipazione regina: le Generali.

Del resto proprio in piazzetta Cuccia l'ad Alberto Nagel - costretto anch'egli
dai tempi difficili - ha lanciato già da tempo il suo anatema contro i patti di
sindacato: e dunque via dalla Telco, nessun futuro per l'accordo parasociale in
Rcs-Mediagroup, solo la quota del 13% e rotti in Generali è considerata
intoccabile. E scendendo ancora più a valle è proprio dal Leone di Trieste che è
partito il terremoto che scuote i patti: Mario Greco, portato poco più di un
anno fa alla guida della compagnia dai soci stanchi di vedere il titolo in
gabbia, ha molto predicato - e in buona parte  professato - l'addio ai patti.
Oltre all'uscita da quello di Mediobanca, formalizzata ieri, c'è anche a Trieste
la decisione di cedere le quote in Telco,  la diluizione in Rcs. Meno lineare la
scelta in Pirelli, dove nell'aprile scorso Generali ha partecipato al rinnovo
del patto, anche se di durata ridotta da tre a un anno. Proprio la conversione
di Nagel, che lo ha spinto anche a suggerire pubblicamente alla partecipata
Generali l'uscita dall'accordo parasociale di Mediobanca, ha messo piazzetta
Cuccia in una situazione leggermente a rischio per i soci sindacati. Il patto
rinnovato ieri è un soffio, un soffio appena, sopra la fatidica soglia del 30%.
Se per ipotesi un gruppo come Italmobiliare non avesse apportato parte della sua
quota, ad esempio, il patto sarebbe sceso sotto il 29%. Con quali potenziali
effetti? Il primo è che si sarebbe dovuto sciogliere l'accordo attuale, che
prevede appunto una soglia minima del 30%, per farne un altro; la seconda - più
seria per i soci sindacati - che un patto sotto il 30% sarebbe stato esposto, se
qualche pattista avesse voluto salire - come in effetti dovrebbe avvenire nei
prossimi mesi - al rischio che la Consob, al superamento di quella soglia,
imponesse l'Opa totalitaria su Mediobanca. Basta patti nella galassia del Nord,
insomma, ma mai al prezzo di una costosa Opa. [f. man.]

LOAD-DATE: October 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             144 of 1000 DOCUMENTS


                                   La Stampa

                             1 ottobre 2013 martedì
                               NAZIONALE EDIZIONE

Dal Patto escono il Leone e Groupama

SECTION: ECONOMIA; Pag. 22

LENGTH: 173 parole


Groupama si avvia all'uscita dal patto di sindacato di Mediobanca di cui fa
parte con il 4,93% del capitale. Lo riporta Radiocor.  Dal quartier generale di
Parigi non si fanno commenti e si rinvia  a oggi per  le comunicazioni in
materia. La decisione di Groupama è particolarmente delicata ai fini degli
equilibri del patto, che viene rinnovato automaticamente solo se riunisce almeno
il 30% del capitale. L'accordo, che dopo lo svincolo della quota detenuta da
Unipol raccoglie il 38,19% del capitale dell'istituto di Piazzetta Cuccia, è
stato disdettato anche da Generali, azionista con il 2%.Italmobiliare ha fatto
sapere che si avvia a vincolare all'accordo una parte della sua quota sindacata
che è attualmente del 2,62%. La quota che resterà vincolata è dell'1,6%. Questo
- nelle indicazioni di Italmobiliare - permetterà di salvaguardare il Patto di
sindacato e garantirà stabilità e sostegno alla banca in una fase delicata.
Groupama fa parte del gruppo C degli azionisti francesi assieme a Vincent
Bollorè che ha il 6% di Mediobanca.

LOAD-DATE: October 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             145 of 1000 DOCUMENTS


                                   La Stampa

                            30 settembre 2013 lunedì
                                TORINO EDIZIONE

Alla scoperta del genio che ha creato la mitica 127

SECTION: CRONACA; Pag. 67

LENGTH: 429 parole


Era sull'autostrada Torino-Milano, vicino al casello di Brandizzo, quando uscì
di strada con la sua Cinquecento, un incidente che gli costò la vita e che non
lo portò a quell'appuntamento in Fiat, dove lo aspettavano per la presentazione
del modello della storica 127. Un'auto simboloEra il 1969 e Pio Manzù, figlio
dello scultore Giacomo, allora trentenne a affermato designer con studi alla
Hochschule fur Gestaltung di Ulm, in Germania, aveva disegnato la rivoluzionaria
«auto popolare» della casa automobilistica torinese. Un legame, quello
dell'artista bergamasco con la Fiat e Torino, avviato già qualche tempo prima
grazie alle teorie innovative e alla conoscenza approfondita dei processi
industriali che avevano guidato Manzù nella realizzazione di alcuni modelli
proiettati verso il futuro, come la «concept car», che nella mente dell'ideatore
era un taxi, un'utilitaria mai entrata in produzione ma diventata la base della
Fiat 126. Un talento unico Dante Giacosa, maestro della motoristica italiana e
responsabile del Centro Stile Fiat, non avrebbe potuto non essere colpito dal
talento del designer. Per questo la storia professionale e artistica, per quanto
breve ma intensa per le esperienze creative, ha un'immagine «territoriale»
nell'allestimento della mostra «Piò Manzù oltre il design», che lo spazio Verve
Creative Lab, in piazza Vittorio 14/f, inaugurerà il 3 ottobre (aperta sino al 9
novembre, dal lunedì al venerdì dalle 10,30 alle 13 e dalle 15 alle 19,30 e il
sabato dalle 10,30 alle 19,30). Un'anteprima con la rassegna di materiali
informativi e documentari, per lo più inediti, capace di tratteggiare il profilo
di ricerca del progettista.

La mostra svelataRaccontato dagli schizzi, i disegni, le maquette in scala e i
tanti prototipi conservati nell'«Archivio Piò Manzù» a Bergamo, così da seguire
il percorso dalla formazione tedesca alla collaborazione con la Fiat, sino al
successo unico della 127, quell'auto che Manzù non vide mai su strada. Non solo,
nell'area di piazza Vittorio, una finestra sulle visioni più diverse del mondo
del design, la figura dell'artista sarà celebrata affiancando all'attività
progettuale quella di studio della funzione del design: tra i lavori proposti
gli elaborati del progetto di Autonova Gt e Autobianchi Coupé - prototipi che
cambiavano il concetto sia formale, sia tecnico dell'automobile e per i quali
Manzù aveva ipotizzato il marchio e la veste grafica della campagna di
comunicazione - e prodotti realizzati in collaborazione con le aziende d'arredo,
quali Italora, diventata Alessi, Kartell e Flos.

LOAD-DATE: October 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             146 of 1000 DOCUMENTS


                                   La Stampa

                          25 settembre 2013 mercoledì
                               NAZIONALE EDIZIONE

Telco tutta agli spagnoli già dal prossimo anno

BYLINE: francesco spini

SECTION: ECONOMIA; Pag. 2

LENGTH: 578 parole


Scacco in tre mosse. E Telecom Italia finisce in mano agli spagnoli di
Telefonica. Due aumenti di capitale - col primo, già fatto, è già al 66% di
Telco, il secondo dopo le autorizzazione dell'antitrust brasiliano, la innalzerà
al 70% - e un'opzione per compararsi  dai soci italiani il restante 30% di
Telco, la scatola che controlla il 22,4% di Telecom. Insomma: all'ultimo giro di
trattative coi soci italiani di Telco - Generali, Intesa Sanpaolo e Mediobanca -
Telefonica  gioca le carte vincenti e si prepara, nel giro di un anno, a
espugnare il nostro ex telefono di Stato.

Da Madrid tranquillizzano un Paese in subbuglio, dicendo che «Telefonica rinnova
il suo impegno nel contribuire allo sviluppo di Telecom Italia nel suo mercato
domestico, con sinergia e la condivisione delle migliori procedure». Si
vedrà.Intanto gli spagnoli hanno messo sul tavolo circa 841 milioni, tra aumenti
di capitale e parziale rimborso del debito di Telco alle banche. Il primo
effetto c'è già stato. Alle sette della mattina presso lo studio Chiomenti il
consiglio di Telco  e a seguire l'assemblea   hanno varato il primo aumento di
capitale da 324 milioni, finalizzato a rimborsare i debiti di Telco con le
banche. Il residuo, fino a 700 milioni, sarà rifinanziato da Intesa Sanpaolo e
Mediobanca. Sottoscrivendolo all'istante, Telefonica si è già portata al  66%
della scatola. Ha sottoscritto azioni di tipo C, prive del diritto di voto, a
1,09  euro che potranno essere convertite in titoli con diritti di governance
quando arriveranno le autorizzazioni regolamentari e antitrust in primis da
Brasile e Argentina. E comunque non prima del 2014. E anche quando avrà più del
50% (al massimo 64,9%) dei diritti di voto, secondo gli accordi, i soci italiani
manterranno il  diritto di nominare i primi due nomi della lista per il cda
Telecom (presidente e ad) più  la metà degli altri  candidati di competenza di
Telco. In questa prima fase, Telefonica acquisterà con uno scambio in carta da
400 milioni,  una parte del prestito soci, fino ad averne il 70%.  Nel  2014,
una volta ottenute le autorizzazioni dagli antitrust brasiliano e argentino, il
gruppo guidato da Cesar Alierta potrà quindi salire al 70% con un aumento da 117
milioni alle stesse condizioni della prima ricapitalizzazione. Poi potrà
completare l'opera, acquistando le azioni degli italiani, ciascuna per almeno
1,1 euro. Liquidare i soci italiani di Telco  costerà circa un miliardo di euro.
Questi potranno comunque richiedere la scissione di Telco (e ricevere azioni
Telecom Italia) in due finestre: tra il 15 e il 30 giugno 2014 e tra il 1° e 15
febbraio 2015. E la Borsa? Il titolo Telecom si muove in Altalena: parte forte,
indietreggia e finisce comunque al rialzo: +1,69% a 0,60 euro. soci italiani
plaudono e vedono la fine di un incubo. Mediobanca (+3,6% ieriin Borsa), che
aveva già svalutato a mercato se ne esce con un utile di 60 milioni. La
svalutazione della quota per Generali (+1,4%, dopo che l'ad Mario Greco, dopo
l'operazione,  guarda «con ottimismo alla distribuzione di un dividendo
soddisfacente») sarà di circa 65 milioni, mentre per Intesa si ipotizza una
minusvalenza di circa 40 milioni di euro. Nel frattempo i sindacati sono sul
piede di guerra. In un comunicato Cgil e Slc parlano di «operazione dai contorni
inquietanti» chiedendo al governo la convocazione di azionisti e parti sociali.
Secondo Michele Azzola, della Cgil, sarebbero a rischio fino a 16 mila posti di
lavoro.

LOAD-DATE: September 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             147 of 1000 DOCUMENTS


                                   La Stampa

                          25 settembre 2013 mercoledì
                               NAZIONALE EDIZIONE

Balzano Mediobanca e Generali Bene Fiat Industrial

BYLINE: Sandra; Riccio

SECTION: ECONOMIA; Pag. 27

LENGTH: 170 parole


Piazza Affari è la migliore del Vecchio continente, con l'indice Ftse Mib salito
dello 0,85%  a 18.064 punti e l'Ftse All share dello 0,75% a quota 19.104.Brilla
Telecom Italia: il titolo, partito subito forte dopo la crescita di Telefonica
nella holding di controllo Telco, ha chiuso in rialzo dell'1,69% a 0,6 euro.
Molto intensi gli scambi: 511 milioni di azioni (pari al 3,8% del capitale)
contro una media recente di 145 milioni. Tra gli altri titoli coinvolti
nell'operazione (con Telefonica che a Madrid ha segnato la crescita finale dello
0,22%), Mediobanca ha concluso con il forte rialzo del 3,6%, mentre Generali è
salita dell'1,4% e Intesa di un cauto 0,41%.  La chiusura migliore tra i gruppi
a elevata capitalizzazione è quella di Fonsai (+4,44%) nel giorno in cui sono
stati fissati i prezzi di recesso per le fusioni incrociate della nuova galassia
Unipol, cresciuta di suo del 3,15%.Molto bene Fiat Industrial (+3,2%), piatta la
chiusura di Mediaset (invariata), in calo Fiat spa (-0,40%) e Mps (-0,48%).

LOAD-DATE: September 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             148 of 1000 DOCUMENTS


                                   La Stampa

                          25 settembre 2013 mercoledì
                               NAZIONALE EDIZIONE

Unipol Sai, il 25 ottobre la fusione In Borsa volano i titoli dei Ligresti

SECTION: ECONOMIA; Pag. 24

LENGTH: 387 parole


Unipol fissa il giorno delle nozze con Fonsai, Premafin e la Milano, le
assicurazioni comprate dal gruppo Ligresti. La data del sì è  25 ottobre, quando
si terranno le assemblee delle quattro società coinvolte nel progetto di
aggregazione, tappa conclusiva della dura battaglia che il gruppo guidato da
Carlo Cimbri ha condotto, a fianco di Mediobanca e Unicredit, per conquistare
le compagnie della famiglia Ligresti.I soci delle quattro società saranno
chiamati ad approvare il progetto di fusione per incorporazione di Premafin,
Milano e Unipol Assicurazioni in Fonsai, che resterà la sola società quotata -
assieme alla holding di controllo, la Unipol Gruppo Finanziario (Ugf). Il nome
del nuovo colosso assicurativo sarà  Unipol Sai. Le quote con cui Ugf controlla
le diverse società rende estremamente remota la possibilità di una bocciatura
del progetto in assemblea, a maggior ragione dopo il blitz con cui il gruppo
bolognese ha rastrellato il 25,6% del capitale di risparmio della
Milano.Trascorsi 60 giorni dal via libera delle assemblee per l'eventuale
opposizione dei creditori, la nascita del nuovo gruppo avverrà, come da
programmi, entro l'anno.

Fissato rispettivamente in 0,683 euro e 0,1743 euro il diritto di recesso per i
soci contrari che possiedono  azioni di risparmio di Milano Assicurazioni e di
azioni Premafin.In Borsa l'annuncio è stato accolto da un rally di tutti i
titoli coinvolti: Premafin è balzata del 5,51%, Fonsai del 4,44%, Milano
Assicurazioni del 3,99% e Unipol del 3,15%. Anche perché, a sottolineare
l'appuntamento assembleare, ci ha pensato un report di Equita Sim - assunta da
Unipol come advisor nella dismissione della quota in Mediobanca - che ha
rivalutato i titoli sulla base delle prospettive industriali di Unipol Sai. Il
prezzo obiettivo (target price) di Fonsai del 14% e quello di Unipol del
21%Intanto, sul fronte giudiziario il tribunale del riesame di Torino si è
riservato sulla richiesta di dissequestro presentata da parte degli indagati
nell'inchiesta sulla passata gestione di Fondiaria-Sai. I giudici hanno cinque
giorni per depositare la loro decisione, che è attesa per la fine di questa
settimana o l'inizio della prossima. Il 12 agosto scorso il Gip aveva disposto
il sequestro preventivo di beni immobili per oltre 250  milioni  a carico dei
Ligresti.[r.e.]

LOAD-DATE: September 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             149 of 1000 DOCUMENTS


                                   La Stampa

                           24 settembre 2013 martedì
                               NAZIONALE EDIZIONE

Air France alza il prezzo per l'accordo con Alitalia

BYLINE: alessandro barbera

SECTION: ECONOMIA; Pag. 23

LENGTH: 557 parole


Più chiaro di così non poteva dirlo: «Nessuna preclusione». Air France-Klm può
avere il controllo di Alitalia purché vengano  salvaguardate rotte e aerei.
Dalla cordata dei capitani coraggiosi di Berlusconi alle dichiarazioni di ieri
del ministro Pdl Lupi ci sono cinque anni e la fine ingloriosa dell'italianità
ad ogni costo. Il dossier Alitalia è nelle mani della banca d'affari francese
Lazard e di Mediobanca.

Il consiglio di amministrazione del colosso franco-olandese ha sostanzialmente
deciso di procedere nella trattativa per il controllo della cugina italiana di
cui detiene già il 25% delle quote. Un breve comunicato della tarda serata fa
capire che i lavori sono in corso: «Il consiglio è stato informato della
situazione di Alitalia» e «considera indispensabile ascoltare le informazioni
che i vertici dovranno discutere alla loro prossima riunione». Il problema non è
il se, ma quanto e come.  In questi giorni sull'asse Roma-Parigi si stanno
discutendo i dettagli dell'intesa. Sono coinvolti i manager dell'azienda e gli
emissari del governo il quale, pur non essendo più azionista, tratta per evitare
che il piano dei francesi non si tramuti in un taglio dei voli dall'Italia. Ecco
perché, parlando del suo imminente incontro con il collega francese dei
trasporti, Lupi preannuncia di voler parlare «non solo di alta velocità ma anche
del piano nazionale aeroportuale». Il ministro dei Trasporti sarà a Parigi
giovedì, nelle stesse ore in cui il consiglio  Alitalia discuterà la semestrale
al 30 giugno. La società ha accumulato perdite per 250 milioni, cinquanta in più
del previsto. Banca Leonardo ha avuto l'incarico di fare il piano finanziario e
di cercare rapidamente sul mercato 300 milioni. Il 28 ottobre scade la clausola
di blocco che ha vincolato le quote dei soci italiani per cinque anni. Entro
quella data la compagnia in crisi di liquidità dovrà aver trovato una soluzione
ai suoi problemi. Fra i soci italiani la voglia di vendere è forte.La strada
dell'accordo è imboccata ma piena di insidie. I francesi, a loro volta colpiti
dalla crisi e sotto  pressione da parte dei sindacati interni per via di un
piano di 2.800 licenziamenti, hanno comunque tutto l'interesse a consolidare la
propria  partecipazione: ai prezzi attuali per raggiungere la maggioranza di
Alitalia gli bastano cento milioni di euro, un terzo di quel che sborsarono
cinque anni fa. I soci olandesi, già scottati dal fallimento delle trattative
del 1998, hanno chiesto condizioni stringenti. Una di queste è il via libera
all'aumento di capitale solo dopo l'ok ad un prestito da parte delle banche. Né
i franco-olandesi sarebbero intenzionati ad accollarsi i 500 e più milioni del
debito Alitalia, e per questo potrebbero rimanere poco sotto al 50%. Il  governo
sta tentando di  trovare un altro socio industriale che sottoscriva il 15-20%
del capitale. Nel suo viaggio in Russia il premier ha provato a sondare
l'interesse di Aeroflot, ma in tutta risposta Putin ha chiesto in cambio
l'acquisto (per noi impraticabile) di aerei Sukhoi. Ora il governo sta tentando
di vincere le resistenze di Ethiad, che ha già un accordo commerciale sia con
Alitalia che con Air France-Klm. Proprio ieri Palazzo Chigi ha reso noto che il
6 ottobre Abu Dhabi sarà la prima tappa di un tour di Letta fra Emirati Arabi,
Qatar e Kuwait. Twitter @alexbarbera

LOAD-DATE: September 26, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             150 of 1000 DOCUMENTS


                                   La Stampa

                            23 settembre 2013 lunedì
                               NAZIONALE EDIZIONE

"Un buon fine anno per Piazza Affari"

SECTION: TUTTOSOLDI; Pag. 33

LENGTH: 421 parole


Robert Rausch, Responsabile della Direzione Investment Solutions di Banca
Esperia (gruppo Mediobanca, i  mercati ringraziano la Fed. Avremo un ultima
parte dell'anno di forti rialzi? «Quanto avvenuto sul mercato dal 21 maggio a
seguito dell'avviso di possibili minori acquisti di treasury e mortgage da parte
della Fed (tapering) è stato a nostro avviso eccessivo e non coerente nè con
quanto dichiarato nè con le evoluzioni dello scenario macroeconomico.

Questo lascia lo spazio per ulteriori rialzi nei prossimi mesi sui listini
azionari in un contesto  tuttavia di  volatilità». Chi salirà di più? «Gli
attivi penalizzati dai deflussi dei mesi estivi presentano oggi prospettive
interessati. Ci aspettiamo quindi un recupero dei Paesi emergenti e un trend
positivo sull'equity europeo grazie al ritorno di interesse da parte degli
investitori internazionali. In termini di allocazione abbiamo posizionato i
portafogli per trarre vantaggio dalla ripresa della crescita e preferiamo
un'esposizione a "tematiche" di investimento rispetto al classico approccio
settoriale». E Piazza Affari? «L'Italia ha prima fatto i compiti, mettendo i
conti sotto controllo, e poi superato l'esame, uscendo dalla procedura
comunitaria per deficit eccessivo. Le difficoltà che incontra ora sono  frutto
di tensioni politiche, risolte le quali riteniamo Piazza Affari rappresenti
un'interessante opportunità di investimento». Qual è quindi adesso la strategia
giusta per il portafoglio? «Estremizzando, a fronte di rendimenti irrisori sui
bond e un'economia globale in ripresa grazie al rafforzamento del ciclo in Usa,
all'Europa che torna a crescere ed alla Cina che conferma di essere sulla giusta
strada per raggiungere tassi di espansione sostenibili nel lungo termine, le
opportunità sono da cercare nell'equity. Ciò aumenta la volatilità nei
portafogli pertanto la giusta percentuale di azionario deve essere coerente con
il profilo di rischio e l'orizzonte temporale dell'investitore nonchè
diversificata con investimenti tematici quali ad esempio real estate o
commodity».E qual è il titolo azionario che non può mancare in un portafoglio?
«Per quanto detto sopra, in un portafoglio non può mancare l'azionario. Per
nostra natura preferiamo instaurare un rapporto di fiducia con il cliente basato
più sul concetto di consulenza di portafoglio che non fornendo la "speculazione"
del momento. In tale ottica suggeriamo quindi di avvalersi delle capacità di
gestori specializzati che mettiamo a disposizione attraverso una piattaforma
aperta».

LOAD-DATE: September 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             151 of 1000 DOCUMENTS


                                   La Stampa

                            21 settembre 2013 sabato
                               NAZIONALE EDIZIONE

Giù le banche, frana Telecom Balzano Ansaldo e Pirelli

BYLINE: Luigi; Grassia

SECTION: ECONOMIA; Pag. 27

LENGTH: 148 parole


Chiusura di seduta in calo per la Borsa di Milano: lindice Ftse Mib scende
dello 0,49% a 17.970 punti e l'All Share cede lo 0,36%.  Fra le banche perde
terreno Mediobanca (-2,36%) con   Unicredit -1,58%,  Intesa Sanpaolo -0,94% e
Bper -1,82%. Invece cresce Bpm (+1,10%) grazie  a chi scommette sul cambio della
governance, e va controcorrente anche Banca Carige (+0,89%). Telecom accusa un
-3,39%, con il mercato che non sembra aver apprezzato il progetto, riferito da
indiscrezioni, di uno spezzettamento del gruppo in più società, né le voci su un
aumento di capitale. Nell'energia salgono  Eni (+0,62%) e  A2A +0,89%. Fiat
segna un +0,33%, bene Ansaldo (+2,54%) su voci di un interessamento del Fondo
strategico per Ansaldo Energia e Breda.  Pirelli guadagna l'1,59%. Denaro su
Mediaset (+1,73%) con la conferma a «equalweight» di Morgan Stanley, mentre ha
perso quota Camfin (-1,59%) .

LOAD-DATE: September 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             152 of 1000 DOCUMENTS


                                   La Stampa

                            21 settembre 2013 sabato
                               NAZIONALE EDIZIONE

Nuove nomine in Fiat e Chrysler crescono Garberding e Pino

SECTION: ECONOMIA; Pag. 25

LENGTH: 93 parole


Scott Garberding è stato nominato Chief purchasing officer e membro del Group
executive council (Gec) di Fiat. Garberding sarà anche responsabile  group
purchasing per la regione Emea. Lo comunica il gruppo.  Mauro Pino è stato
nominato Head of Nafta manufacturing/world class manufacturing di Chrysler.
Entrambe le nomine hanno effetto immediato. Il Gec è il più alto organo
esecutivo in Fiat dopo il Consiglio di Amministrazione. Ha la supervisione
dell'andamento dei business, definisce gli obiettivi, le decisioni strategiche e
gli investimenti del Gruppo.

LOAD-DATE: September 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             153 of 1000 DOCUMENTS


                                   La Stampa

                           19 settembre 2013 giovedì
                               NAZIONALE EDIZIONE

Corrono Buzzi e Italcementi In Rosso Mondadori e Telecom

BYLINE: Luca; Fornovo

SECTION: ECONOMIA; Pag. 25

LENGTH: 170 parole


Piazza Affari chiude in leggero rialzo in una seduta segnata dall'attesa per la
riunione della Federal Reserve. L'indice Ftse Mib guadagna  un +0,30% a 17.804
punti, mentre All Share fa +0,28%. Milano, in linea con gli altri mercati
europei, è salita  registrando solo qualche incertezza,  dopo il lieve calo di
Wall Street.  Seduta favorevole per le banche, guidate Mediobanca, che mette a
segno un +2,54% dopo l'approvazione dei conti. Positiva anche Ubi (+2,54%),
Intesa Sanpaolo a +1,36%.Nell'energia,  Enel  cede l'1,20% mentre Eni guadagna
lo 0,63% e Snam l'1%. Bene gli industriali, con Fiat +0,49%, Finmeccanica
+1,08%, in rilievo i cementieri sospinti da Buzzi (+5,74%) dopo il giudizio
«buy» (comprare) di Goldman Sachs; Italcementi a sua volta segna un +2,12%. Tra
le altre blue chip bene Prysmian. Telecom cede lo 0,75%. Deboli tutti i media,
con Mondadori che accusa un -6,50%. Prese di beneficio su Cir (-2,53%) dopo il
balzo di ieri conseguente alla sentenza favorevole della Cassazione nel Lodo
Mondadori.

LOAD-DATE: September 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             154 of 1000 DOCUMENTS


                                   La Stampa

                           19 settembre 2013 giovedì
                               NAZIONALE EDIZIONE

Cnh Industrial, depositate le richieste per la quotazione

SECTION: ECONOMIA; Pag. 23

LENGTH: 89 parole


La holding Fi Cbm, che alla fine  dell'integrazione tra Fiat Industrial e Cnh
Global si chiamerà  Cnh Industrial, ha depositato le domande di ammissione per
la quotazione  delle azioni ordinarie della società sul New York Stock Exchange
e sul mercato telematico azionario gestito da Borsa Italiana. L'esordio a New
York di Cnh Industrial, secondo quanto indicato dall'ad di Fiat, Sergio
Marchionne, dovrebbe essere il 30 settembre. Intanto l'agenzia americana Fitch
ha deciso di confermare il rating di Fiat a BB-, con outlook negativo.

LOAD-DATE: September 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             155 of 1000 DOCUMENTS


                                   La Stampa

                           19 settembre 2013 giovedì
                               NAZIONALE EDIZIONE

Generali verso l'uscita dal patto di Mediobanca Cda convocato per il 27

BYLINE: francesco spini

SECTION: ECONOMIA; Pag. 23

LENGTH: 314 parole


Dopo l'imprimatur dell'ad di Mediobanca, Alberto Nagel, che da primo azionista
delle Generali (col 13,4%) ha «raccomandato» al Leone di svincolare il 2% dal
patto di Mediobanca, l'intreccio tra Milano e Trieste sta per essere reciso. La
comunicazione, non ancora giunta a Piazzetta Cuccia, sarebbe questioni di
giorni. L'uscita - nonostante la prudenza di Trieste - è data per certa.

Il recente disimpegno da Agorà, la scatola di controllo della Save, gestore
dell'aeroporto di Venezia, non ha comportato un voto  del cda, che del resto ha
approvato il piano industriale presentato dal group ceo Mario Greco, secondo cui
nessuna partecipazione è più strategica. Possibile che l'addio al patto di
Mediobanca  richieda invece  un passaggio consiliare, trattandosi pure di una
parte correlata. Nel caso, una data c'è già: il 27 di settembre è già convocato
un cda preceduto dal comitato investimenti,  che potrebbe prendere in esame il
dossier relativo a Piazzetta Cuccia, come quello di Telecom Italia, su cui già
ora i soci «finanziari» di Telco (insieme ci sono anche Mediobanca e Intesa
Sanpaolo) stanno facendo fronte comune alla ricerca di un acquirente (Telefonica
o altri) del loro pacchetto. In caso contrario sono pronti a sciogliere la
holding  entro il 28 settembre.Rispetto a Mediobanca, il  Leone è pronto a
uscire da un  patto che si ritroverebbe più leggero e  coerente con la nuova
missione da banca d'affari che l'ad Nagel ha impresso all'istituto e che anche
ieri ha trovato il favore di analisti e Borsa, col titolo a +2,54%. Anche
l'irritualità con cui Nagel ha incoraggiato la svolta di Trieste non ha sorpreso
più di tanto i  principali azionisti del Leone, i quali  - a cominciare da De
Agostini e Caltagirone - già prima dell'arrivo di Greco  premevano per la
soluzione degli intrecci da «salotto buono», fonti di perdite e di distrazione
dal business principale.

LOAD-DATE: September 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             156 of 1000 DOCUMENTS


                                   La Stampa

                           19 settembre 2013 giovedì
                                TORINO EDIZIONE

La vacanza continua con lo sport in città

SECTION: CRONACA; Pag. 57

LENGTH: 223 parole


Le storiche  «colonie» Fiat  non esistono  più, ma le vacanze  aziendali per i
figli dei dipendenti  hanno coinvolto quest'anno 3475 ragazzi tra  gli 8 e i 16
anni  nei centri di  Bardonecchia, Cascia, Massa, Ischia, Misano e Urbino. La
vera chicca è lo Juventus Summer Camp di Sestriere e Villa Marino di Cascia. che
ha ospitato  300 giovani.  All'iniziativa dei Centri estivi, denominata Verdeblu
e gestita da Fiat Sepin in collaborazione con Keluar, hanno partecipato 1893
maschi e 1.582 femmine. La Fiat comunica che i Centri estivi sono solo uno degli
aspetti del welfare aziendale  che«comprende interventi su salute e ambiente,
conciliazione tra tempi di lavoro e vita privata». Cita il Mirafiori Baby,
l'asilo che da sei anni si occupa di 75 bambini figli di dipendenti di Fiat
Group Automobiles.E, sottolinea il comunicato aziendale, è molto apprezzata la
possibilità di svolgere attività sportive negli impianti Sisport che, nelle
strutture torinesi di oltre 200 mila metri quadrati, «hanno visto nel 2012 oltre
500 mila ingressi». Inoltre, ogni anno Sisport organizza il Trofeo Agnelli
«un'importante manifestazione sportiva aziendale nata nel 1928 e aperta a tutti
i dipendenti di Fiat spa  e Fiat Industrial». Lo scorso anno sono stati oltre
2500 i partecipanti  che si sono sfidati in 18 discipline sportive in tutta
Italia.

LOAD-DATE: September 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             157 of 1000 DOCUMENTS


                                   La Stampa

                          18 settembre 2013 mercoledì
                               NAZIONALE EDIZIONE

Boom per Cir, bene Mediobanca Salgono Ubi, Saipem e Ansaldo

BYLINE: Luigi; Grassia

SECTION: ECONOMIA; Pag. 28

LENGTH: 155 parole


Piazza Affari chiude poco sopra la parità, con l'indice Ftse Mib  +0,11% e l'All
Share +0,13%. Sul paniere principale milanese, bancari a due velocità: bene
Mediobanca dopo i conti (+1,89%) seguita da Ubi (+1,37%) e Unicredit (+0,38%),
in calo Intesa Sanpaolo (-0,43%) e Bpm (-0,42%). Contrastata anche l'energia con
Saipem +1,89%, Enel +0,50% ed Eni -0,17%. Nell'industria, Fiat +0,24% e Pirelli
-0,94%. Bene Ansaldo Sts (+1,38%) e la controllante Finmeccanica (+0,82%). Giù
Telecom (-0,91%) che ha rinviato il cda di giovedì.  In calo il lusso (Tod's
-1,57% e Ferragamo -0,36%). Fuori dal Ftse Mib, rally di Cir (+6,89%) e ancora
di più della controllante Cofide (+8,33%) dopo che la Cassazione ha respinto il
ricorso presentato da Fininvest sul maxi-risarcimento per la vicenda Lodo
Mondadori. Però la decisione non ha avuto un grosso impatto negativo sui titoli
del gruppo, visto che Mediaset ha fatto -0,59% e Mondadori +0,09%.

LOAD-DATE: September 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             158 of 1000 DOCUMENTS


                                   La Stampa

                          18 settembre 2013 mercoledì
                               NAZIONALE EDIZIONE

Nagel: le Generali escano dal patto

BYLINE: francesco spini

SECTION: ECONOMIA; Pag. 26

LENGTH: 690 parole


Mediobanca sigilla la sua svolta lasciandosi alle spalle anche gli intrecci
azionari, «consigliando» alle Generali l'uscita dal patto di sindacato. Una
mossa che si aggiunge alle manovre sul portafoglio. Le sue principali
partecipazioni - da Rcs a Pirelli, da Gemina a Telco, con l'eccezione di
Generali - sono state tutte poste nel comparto «Afs», i titoli disponibili per
la vendita. Il salotto buono si trasforma in banca d'affari tout-court, tornando
di fatto alle sue origini, alla vocazione dei primi 30 anni di vita, prima che
le ristrutturazioni aziendali degli Anni 70 la trasformassero nel crocevia della
finanza italiana.

E ogni svolta, naturalmente ha un prezzo. Nel bilancio dell'esercizio chiuso il
30 giugno tutte le partecipazioni sono state valorizzate ai prezzi di mercato.
Il fardello è notevole: nel bilancio pesano 404 milioni di euro di svalutazioni
nette. Aggiunte al minor contributo di Generali (da 146 è passata a 17 milioni),
portano il bilancio a chiudere in rosso per 180 milioni di euro. Di conseguenza
quest'anno, «in adesione alle raccomandazioni della Banca d'Italia e pur in
presenza di indici di capitale robusti» (il Core Tier 1 cresce dall'11,5
all'11,7%), come spiegano da Piazzetta Cuccia, per i soci non ci sarà dividendo.
Ma l'istituto guidato dall'ad Alberto Nagel è deciso a compiere la svolta, anche
sul fronte degli intrecci per cui spesso è stata al centro delle critiche. Nel
giorno in cui il patto di sindacato dà il via libera allo svincolo della quota
(il 3,83%) di Finsoe-Unipol, lascito di Fonsai, Nagel interviene anche sul
possibile passo indietro di Generali dall'accordo di sindacato, anche se non è
ancora giunta alcuna comunicazione in merito. «La nostra raccomandazione per
loro - dice Nagel  - è quella di uscire dal patto, perché tale uscita sarebbe
più coerente con la strategia di Generali» e  «ci aiuterebbe a sciogliere alcune
partecipazioni incrociate che sono eredità del passato». Insomma, per il Leone,
che ha il  2% nel patto di Piazzetta Cuccia (che a sua volta controlla il 13,4%
di Trieste) «non è la strada miglior per allocare il capitale». Sul fronte
partecipazioni il tema caldo è Telecom Italia. Secondo alcune fonti, i soci
italiani (oltre a Piazzetta Cuccia ci sono Generali e Intesa Sanpaolo)  hanno
visione unitaria nel voler superare lo status quo: o entro fine mese si trova un
accordo con Telefonica o con altri interlocutori che pure ci sono, oppure
scatteranno le disdette al patto Telco, con relativo scioglimento. Per poi
vendere (montano, tra i soci, i malumori per lo scorporo della Rete, che
rappresenta un valore non indifferente) al miglior offerente o sul mercato, se
necessario. Il momento è cruciale. E Mediobanca cosa farà? Su Telco, iscritta in
bilancio a un valore di libro di 78 milioni «ci sono numeri orribili - spiega
Nagel - abbiamo perso molto  per tre anni di fila (in tre anni è stata svalutata
di 553 milioni, 320 nel solo ultimo esercizio, ndr) e abbiamo deciso che lo
status quo di avere azioni in una holding illiquida non poteva essere
mantenuto». Mediobanca «ha chiaramente comunicato la propria posizione agli
altri investitori, con l'intenzione di disinvestire la nostra esposizione».
Ovviamente questo non è in linea con l'idea di mettere più equity». Su altri
fronti, dopo la fusione tra Gemina e Atlantia, avendo una doppia esposizione
«sullo stesso asset», la decisione è quella «di mantenere la quota in Sintonia e
vendere Gemina». Le manovre di esecuzione del piano industriale - che prevede la
dismissione di 1,5 miliardi degli attuali 4,1 (erano 4,3 un anno fa) di
esposizione azionaria - sono cominciate. Mediobanca torna a fare la banca. Per
l'esercizio in corso, dice Nagel,  si notano «i primi segnali di svolta, ma la
tendenza deve ancora normalizzarsi». Intanto il patto di sindacato in vista
dell'assemblea che il 28 ottobre dovrà decidere anche sulla sua revoca dopo la
condanna di primo grado sul caso Kroll, conferma la fiducia a Marco Tronchetti
Provera. In parallelo il cda, su indicazione di Carisbo, coopta, al posto del
dimissionario Fabio Roversi Monaco, l'ex sindaco di Bologna, Giorgio Guazzaloca.

LOAD-DATE: September 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             159 of 1000 DOCUMENTS


                                   La Stampa

                           17 settembre 2013 martedì
                               NAZIONALE EDIZIONE

Ubi guida la carica delle banche Bene Exor, Pirelli e Camfin

BYLINE: Luigi; Grassia

SECTION: ECONOMIA; Pag. 29

LENGTH: 153 parole


Chiusura di seduta in netto  rialzo per la Borsa di Milano. L'indice Ftse Mib
segna un progresso dell'1,05% e l'All Share sale dello 0,96%. Fra le banche in
evidenza Ubi (+2,37%) e Unicredit (+1,84%), con Mediobanca +1,29% alla vigilia
del consiglio di amministrazione sui conti annuali. Nell'indistria  Fiat cede lo
0,24% con il mercato che teme uno stallo nelle trattative con Veba su Chrysler.
Salgono invece Fiat Industrial (+1,24%) e la controllante  Exor (+2,91%).
Telecom perde lo 0,82%, subendo un report negativo di Citigroup, mentre il cda
atteso per il 19 settembre, che avrebbe dovuto fare chiarezza su progetto
industriale e potenziali nuovi soci, si terrà in realtà solo il 3 ottobre.
Buoni rialzi per StMicroelectronics  (+3,81%). Tra i media crescono  L'Espresso
(+3,45%) e Mondadori (+4,02%). Sale Camfin (+3,07%) per cui si attende
l'incremento del prezzo dell'Opa. Pirelli a sua volta segna +1,48%.

LOAD-DATE: September 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             160 of 1000 DOCUMENTS


                                   La Stampa

                           17 settembre 2013 martedì
                                TORINO EDIZIONE

"Nessuno resterà fuori da Mirafiori"

BYLINE: marina cassi

SECTION: CRONACA; Pag. 49

LENGTH: 496 parole


Mirafiori riassorbirà tutti i suoi lavoratori. Lo ha assicurato l'ad Fiat,
Sergio Marchionne, che ha anche garantito: «Fino a quando  ci sarò io le Alfa si
faranno in Italia».E Torino reagisce con sollievo. Il sindaco Piero Fassino -
che già domenica alla Festa del Pd aveva sottolineato come la Fiat stesse
mantenendo gli impegni presi -  è entusiasta: «Un'altra buona notizia: la
conferma che la Fiat  fa sul serio e che investire su Mirafiori è scelta
strategica nella realizzazione del polo del lusso».Già nelle scorse settimane
l'azienda aveva assicurato che l'unificazione tra le Carrozzerie di Mirafiori e
la Maserati di Grugliasco - che dal primo novembre saranno una cosa sola - era
finalizzata  alla realizzazione di un polo Premium con modelli di alta
gamma.Dopo l'accordo tra azienda  e sindacato sulla cessione di ramo d'azienda e
la unificazione delle due fabbriche le organizzazione firmatarie hanno deciso un
calendario di assemblee per informare i lavoratori: si terranno da domani al 20
e dal 23 al 25 settembre.

I sindacatiÈ molto soddisfatto il segretario Fim, Claudio Chiarler: «Abbiamo
sempre sostenuto che le Alfa Romeo, soprattutto dell'alta gamma e premium non
potevano che essere prodotte in Italia. Se l'idea è quella di valorizzare i
brand non si può spiegare ad un Alfista che la sua auto è prodotta negli Usa o
in Messico e non da un metalmeccanico italiano».  E aggiunge: «Anche noi abbiamo
temuto che i modelli dei segmenti più bassi del premium andassero in Usa
entrando nella trattativa con il fondo Veba.  Ma  l'annuncio che a Grugliasco si
lavorerà senza il terzo turno significa che, saturati i due turni a Grugliasco,
su Mirafiori verrà realizzata la produzione in surplus di Maserati oltre a
produrre il Suv Maserati e i modelli Alfa dell'alta gamma: un Suv e l'ammiraglia
Alfa. Quindi un numero sufficiente di modelli per occupare tutti i lavoratori».
Soddisfatto  anche Roberto Di Maulo della Fismic, che  per Mirafiori  vede uno
scenario diverso: «Credo che  le Alfa, la cui permanenza in Italia  saluto con
favore, saranno prodotte a Cassino mentre per Mirafiori mi aspetto un secondo
modello Maserati». In ogni caso le parole  di Marchionne lo rassicurano:
«Conferma  le cose degli scorsi giorni: ciascuno dei due stabilimenti  torinesi
avrà due modelli da produrre».Un anno, un anno e mezzo. Questo è l'orizzonte che
vede il segretario Uilm, Maurizio Peverati: «Se le cose vanno come sono andate
in Bertone, dove ora  lavorano in 1800, e se  mercati di quel segmento
continuano a tirare, tutti potranno tornare a Mirafiori entro 18 mesi».La FiomIl
segretario  Fiom, Federico Bellono, rileva che «era stato Marchionne a  dire che
voleva portare via la produzione  delle  Alfa Romeo; va bene che restino qui, ma
mi sembra che faccia tutto da solo». E aggiunge: «La cosa più interessante anche
per  Mirafiori sarebbe sapere  quale modello aggiuntivo  vi verrà prodotto per
capire se sarà sufficiente alla saturazione della fabbrica».

LOAD-DATE: September 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             161 of 1000 DOCUMENTS


                                   La Stampa

                            14 settembre 2013 sabato
                               NAZIONALE EDIZIONE

"Fiat va nella direzione giusta"

BYLINE: marina cassi

SECTION: ECONOMIA; Pag. 23

LENGTH: 5775 parole


Forse per compensare il mancato appuntamento al salone di  Francoforte  alla
prima uscita torinese  l'ad Fiat Sergio Marchionne è un fiume in piena. È nella
«sua» città a Palazzo Civico - Fiat e Exor contribuiscono al restauro del faro
della Vittoria donato dal trisnonno di John Elkann  85 anni fa - e racconta:
«L'Ipo Chrysler tecnicamente è possibile entro la fine dell'anno, ma visto il
mercato è più probabile nei primi mesi  del 2014». A   proposito di alcune
indiscrezioni secondo cui Veba vorrebbe 5 miliardi  di dollari per vendere il
suo 41,5% di quota in Chrysler ironizza:   «Allora compri un biglietto della
lotteria».  E assicura: «Noi siamo assolutamente determinati a trovare un
accordo con Veba o a andare in Borsa come avevano richiesto loro, quindi, una
delle due alternative verrà fatta». Non si fa illusioni sul mercato  dell'auto
europeo: «Non è un bel mercato. Per il prossimo anno non lo vedo in grandissimo
miglioramento e certamente quello italiano non sarà un granché». E forse proprio
per questa ragione i  target 2013 del gruppo Fiat non sono definiti. Dice: «Li
stiamo guardando così come stiamo facendo per i dati del terzo trimestre».
Precisa: «Ci sono segnali positivi e segnali negativi. Vedremo cosa fare quando
sarà il momento, in occasione dei dati della trimestrale di fine ottobre». Su
una cosa non ha dubbi: l'instabilità nuoce.

Lo dice chiaro: «Se continuiamo a cambiare governo ogni sei o dodici  mesi
ovviamente non è un segno molto incoraggiante per gli investitori, sia per
quanto riguarda il debito pubblico, sia per quanto riguarda l'industria. Quindi,
senza esprimere giudizi politici credo sia importante dare a livello
internazionale quei segni di stabilità che ci hanno portato a questo punto».
Mercoledì   a Torino la segretaria della Cgil, Susanna Camusso, aveva
sollecitato il governo a adoperarsi per l'arrivo in Italia di un secondo
produttore di auto. Marchionne  raccoglie la sfida: «Invito tutti gli altri a
braccia aperte a venire.    La Fiat ci rimane qui, ma   non ho alcun problema se
vengono  altri. Anzi questo aiuterebbe anche la Fiat perché rinforzerebbe
l'indotto». E ancora rispondendo a distanza alla leader Cgil, secondo cui la
Fiat potrebbe diventare un'azienda più piccola che produce solo per alcuni
segmenti, Marchionne ha ribattuto: «Abbiamo una strategia estremamente chiara,
siamo focalizzati sul segmento premium, la nostra strategia è quella; non stiamo
a rinegoziarla o reinventarla per desiderio di qualcuno.  Ci abbiamo pensato a
lungo, siamo noi che stiamo sui mercati, gli investimenti sono i nostri». Scelte
che il presidente del Lingotto, John Elkann, condivide e che spiega  mentre
ricorda il legame indissolubile tra la sua famiglia e Torino.  Dice: «La Fiat
sta andando nella giusta direzione e puntare sui segmenti di alto valore
aggiunto sta dando i primi positivi risultati. Con l'investimento che abbiamo
realizzato a Grugliasco le linee di assemblaggio hanno ripreso vita per produrre
due nuovi modelli Maserati. Da  quando è stato inaugurato e ha ricominciato a
girare a pieno ritmo la produzione è andata crescendo e con essa il numero dei
lavoratori impegnati».E fornisce un dato positivo: «In soli otto mesi sono stati
oltre 20 mila gli ordini che Maserati ha raccolto in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

Forse per compensare il mancato appuntamento al salone di  Francoforte - «Io e
John Elkann avevamo altri impegni, altre cose da fare» - alla prima uscita
torinese  l'ad Fiat Sergio Marchionne è un fiume in piena. È nella «sua» città a
Palazzo Civico - Fiat e Exor contribuiscono al restauro del faro della Vittoria
donato dal trisnonno di John Elkann alla città 85 anni fa - e racconta: «l'Ipo
Chrysler tecnicamente è possibile entro la fine dell'anno, ma visto il mercato è
più probabile nei primi mesi del 2014». A  a proposito di alcune indiscrezioni
secondo cui Veba vorrebbe 5 miliardi  di dollari per vendere il suo 41,5% di
quota in Chrysler ironizza:   «Allora compri un biglietto della lotteria».  E
assicura: «Noi siamo assolutamente determinati a trovare un accordo con Veba o a
andare in Borsa come avevano richiesto loro, quindi, una delle due alternative
verrà fatta». Non si fa illusioni sul mercato  dell'auto europeo: «Non è un bel
mercato. Per il prossimo anno non lo vedo in grandissimo miglioramento e
certamente quello italiano non sarà un granché». E forse proprio  per questa
ragione i  target 2013 del gruppo Fiat non sono definiti. Dice: «Li stiamo
guardando così come stiamo facendo per i dati del terzo trimestre». Precisa: «Ci
sono segnali positivi e segnali negativi. Vedremo cosa fare quando sarà il
momento, in occasione dei dati della trimestrale di fine ottobre». Su una cosa
non ha dubbi: l'instabilità. Lo dice chiaro: «Se continuiamo a cambiare governo
ogni sei o dodici  mesi ovviamente non è un segno molto incoraggiante per gli
investitori, sia per quanto riguarda il debito pubblico, sia per quanto riguarda
l'industria. Quindi, senza esprimere giudizi politici, che a me non interessano
per niente, credo sia importante dare a livello internazionale quei segni di
stabilità che ci hanno portato a questo punto». Mercoledì sempre  a Torino la
segretaria della Cgil, Susanna Camusso , aveva sollecitato il governo a
adoperarsi per l'arrivo in Italia di un secondo produttore di auto. Marchionne
raccoglie la sfida: «Io invito tutti gli altri a braccia aperte a venire.    La
Fiat ci rimane qui, ma  io non ho alcun problema se vengono anche altri anzi
questi aiuterebbe anche la Fiat perché andrebbe a rinforzare l'indotto». E
ancora rispondendo a distanza alla leader Cgil secondo cui la Fiat potrebbe
diventare un'azienda più piccola che produce solo per alcuni segmenti,
Marchionne ha ribattuto: «Abbiamo una strategia estremamente chiara, siamo
focalizzati sul segmento premium, la nostra strategia è quella; non stiamo a
rinegoziarla o reinventarla per desiderio di qualcuno, ci abbiamo pensato a
lungo, siamo noi che stiamo sui mercati, gli investimenti sono i nostri». Una
scelta che il presidente del Lingotto, John Elkann, condivide La Fiat sta
andando nella giusta direzione e puntare sui segmenti di alto valore aggiunto
sta dando i primi positivi risultati. Lo ha sottolineato il presidente del
Lingotto, John Elkann, che intervenendo alla sigla del protocollo con la città
di Torino per il restauro del Faro della Vittoria ha ricordato i recenti
investimenti sul territorio piemontese. «Con l'investimento che abbiamo
realizzato a Grugliasco, grazie all'impegno di tutti, le linee di assemblaggio
hanno ripreso vita per produrre due nuovi modelli Maserati, destinati ai mercati
di tutto il mondo e dall'inizio dell'anno, da quando è stato inaugurato e ha
ricominciato a girare a pieno ritmo la produzione è andata crescendo e con essa
il numero dei lavoratori impegnati». «La strategia che Sergio Marchionne ha
delineato, puntando su segmenti ad alto valore aggiunto, sta dando i primi
frutti -ha proseguito Elkann- in soli otto mesi sono stati oltre 20 mila gli
ordini che Maserati ha raccolto preso i suoi clienti in tutto il mondo e il
riscontro che abbiamo avuto questa settimana a Francoforte è il segno che stiamo
andando nella direzione giusta».

LOAD-DATE: September 16, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             162 of 1000 DOCUMENTS


                                   La Stampa

                           13 settembre 2013 venerdì
                                 CUNEO EDIZIONE

Camusso: "Richiamare Fiat alle sue responsabilità"

SECTION: CRONACA; Pag. 70

LENGTH: 136 parole


Chiudendo il direttivo della Camera del Lavoro la segretaria della Cgil, Susanna
Camusso,  ha detto che la crisi sarà finita quando si tornerà a creare posti di
lavoro. E sulla Fiat: «Il problema non è se la Fiat farà gli investimenti
annunciati, qualcosa l'ha fatta in questi anni. Bisogna capire che cosa avremo
alla fine: una grande casa automobilistica che produce alcuni milioni di auto o
una piccola casa che produce in alcuni segmenti?». Ha sollecitato il governo  a
«richiamare la Fiat alle sue responsabilità». E aggiunto: «Non è necessario
immaginare una politica di attrazione di un altro produttore? Non è il caso di
smetterla di pensare che produrre auto nel Paese vuol dire solo Fiat,
riconoscere che la sola presenza di Fiat ci ha penalizzato e mettere in atto
politiche che attraggano altri produttori?».

LOAD-DATE: September 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             163 of 1000 DOCUMENTS


                                   La Stampa

                           13 settembre 2013 venerdì
                                TORINO EDIZIONE

"La crisi finisce se si crea lavoro"

SECTION: CRONACA; Pag. 48

LENGTH: 174 parole


Chiudendo il direttivo della Camera del Lavoro la segretaria della Cgil, Susanna
Camusso,  ha detto che la crisi sarà finita quando si tornerà a creare posti di
lavoro. E sulla Fiat ha spiegato: «Il problema non è se la Fiat farà gli
investimenti annunciati, qualcosa l'ha fatta in questi anni, qualche miliardo
qua e là. Bisogna capire che cosa avremo alla fine: una grande casa
automobilistica che produce alcuni milioni di auto o una piccola casa che
produce in alcuni segmenti?». Ha sollecitato il governo  a «richiamare la Fiat
alle sue responsabilità». E aggiunto: «Pongo  un altro problema. Non è
necessario immaginare una politica di attrazione di un altro produttore? Non è
il caso di smetterla di pensare che produrre auto nel Paese vuol dire solo Fiat,
riconoscere che la sola presenza di Fiat nell'auto ci ha penalizzato e mettere
in atto politiche che attraggano un altro produttore?». L'annuncio dato dalla
segretaria torinese Donata Canta del ritorno  delle Rsa  Fiom in Fiat è stato
accolto da  un lungo applauso del direttivo.

LOAD-DATE: September 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             164 of 1000 DOCUMENTS


                                   La Stampa

                           13 settembre 2013 venerdì
                                 CUNEO EDIZIONE

Camusso: "Crisi se si crea lavoro"

SECTION: CRONACA; Pag. 70

LENGTH: 174 parole


Chiudendo il direttivo della Camera del Lavoro la segretaria della Cgil, Susanna
Camusso,  ha detto che la crisi sarà finita quando si tornerà a creare posti di
lavoro. E sulla Fiat ha spiegato: «Il problema non è se la Fiat farà gli
investimenti annunciati, qualcosa l'ha fatta in questi anni, qualche miliardo
qua e là. Bisogna capire che cosa avremo alla fine: una grande casa
automobilistica che produce alcuni milioni di auto o una piccola casa che
produce in alcuni segmenti?». Ha sollecitato il governo  a «richiamare la Fiat
alle sue responsabilità». E aggiunto: «Pongo  un altro problema. Non è
necessario immaginare una politica di attrazione di un altro produttore? Non è
il caso di smetterla di pensare che produrre auto nel Paese vuol dire solo Fiat,
riconoscere che la sola presenza di Fiat nell'auto ci ha penalizzato e mettere
in atto politiche che attraggano un altro produttore?». L'annuncio dato dalla
segretaria torinese Donata Canta del ritorno  delle Rsa  Fiom in Fiat è stato
accolto da  un lungo applauso del direttivo.

LOAD-DATE: September 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             165 of 1000 DOCUMENTS


                                   La Stampa

                           13 settembre 2013 venerdì
                               NAZIONALE EDIZIONE

Fiat Auto e Industrial negli indici di sostenibilità

SECTION: ECONOMIA; Pag. 23

LENGTH: 69 parole


Per il quinto anno consecutivo Fiat è stata nuovamente inclusa negli indici Dow
Jones Sustainability  World e Europe. Il gruppo ha conseguito un punteggio di
89/100 contro una media di 61/100 delle aziende del settore Auto. Anche Fiat
Industrial è stata confermata Sector Leader negli indici Djsi. Il punteggio,
ottenuto sulla valutazione del 2013, è di 88/100 rispetto a una media di 49/100
delle aziende del settore.

LOAD-DATE: September 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             166 of 1000 DOCUMENTS


                                   La Stampa

                           12 settembre 2013 giovedì
                               NAZIONALE EDIZIONE

Bene Mediaset, Unicredit e Mps con Enel e i titoli del Lingotto

BYLINE: Luigi; Grassia

SECTION: ECONOMIA; Pag. 27

LENGTH: 146 parole


La Borsa di Milano  ieri è risultata la  migliore d'Europa,  grazie soprattutto
alla tregua Pd-Pdl sul caso Berlusconi. Il Ftse Mib finale, grazie a
un'accelerazione nell'ultima parte della  giornata, ha segnato un progresso
dell'1,33%. Per l'All Share (+1,22%).Bene  Mediaset (+3,23%) e  i titoli delle
principali banche (Intesa Sanpaolo +1,74%, Unicredit +3,55%, Mediobanca 2,22%,
Mps +3,7%) e fra gli assicurativi Generali con un +1,91%.Eni invariata a 17,34
euro per azione, mentre Enel è salita dell'1,85% a 2,748 euro. Balzo di
Acsm-Agam (+9,42%) sulle aspettative del risiko nel settore delle
municipalizzate. Positiva la galassia della famiglia Agnelli (Exor +2,04%, Fiat
+1,71%, Fiat Industrial +0,05%). In calo Pirelli (-0,31%). Telecom Italia, dopo
uno scatto nel finale, ha chiuso con un progresso  dell'1,32%. Contrastato il
lusso (Ferragamo -0,12%, Tod's +0,29%).

LOAD-DATE: September 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             167 of 1000 DOCUMENTS


                                   La Stampa

                           12 settembre 2013 giovedì
                               NAZIONALE EDIZIONE

"Una cena in Mediobanca per realizzare la fusione tra Unipol e Fondiaria"

BYLINE: alberto gaino

SECTION: ECONOMIA; Pag. 24

LENGTH: 592 parole


Il "papello" fu inviato da Salvatore Ligresti ai vertici di Mediobanca per posta
con una raccomandata. Il primo incontro fra Cimbri e i Ligresti fu organizzato
con una cena in Mediobanca. Rivelazioni anche sui contrasti fra gli advisor
rispetto ai concambi della cessione della seconda compagnia assicurativa
italiana.Federico Ghizzoni, ad di Unicredit, e Alberto Nagel, ad di Mediobanca,
hanno raccontato i rapporti coi Ligresti e  il loro gruppo al pm Marco
Gianoglio, uno dei due magistrati titolari delle indagini torinesi su Fondiaria
Sai.

Parecchio è noto, qualche significativo dettaglio è inedito. In particolare sul
percorso seguito per la cessione a Unipol di Fondiaria. Nagel è indagato a
Milano per ostacolo all'attività di vigilanza in relazione al papello e per
questo non è stato sentito a Torino sullo specifico argomento del bonus di 45
milioni alla famiglia Ligresti perché si decidesse (l'ipotesi di accusa)  a
cedere a Unipol. Il 16 aprile scorso mette a verbale: «Si organizzò una cena
nella quale Cimbri venne presentato ai Ligresti. La cena fu fatta in Mediobanca
e io vi presi parte». «Il 28 dicembre 2011, siccome Salvatore Ligresti non era
convinto dell'ipotesi Palladio, gli dissi che un'alternativa perseguibile, per
quanto mi poteva risultare, era quella dell'intervento di Unipol; Ligresti si
mostrò volonteroso di approfondire e per questo, lo stesso giorno, si organizzò
la cena. La trattativa poi subì una forte accelerazione per effetto della
volontà della famiglia Ligresti di pervenire al progetto di cessione. Ricordo
che la lettera di intenti tra Unipol e i Ligresti venne sottoscritta intorno al
13 gennaio 2012 e che tale conclusione non fu preceduta da una vera e propria
due diligence».A Ghizzoni il pm «fa presente che Giulia Maria Ligresti, nel
corso della deposizione del 27 febbraio, nel sostenere che Unipol fosse
compagnia non in grado di acquisire Fondiaria, ha evidenziato come gli advisor
non fossero stati in grado di accordarsi sui concambi. Tant'è che avrei indicato
alla fine il predetto valore».  Ghizzoni aggiunge: «Preciso che ero presente
alla riunione cui si riferisce Giulia Maria Ligresti e che in effetti vi erano
difficoltà fra gli advisor ad accordarsi. Rappresentavano interessi contrapposti
ed ognuno tentava di individuare valori più favorevoli per il rispettivo
cliente. Nel corso della riunione feci presente la necessità di pervenire
comunque ad un accordo, fermo restando che per noi Unipol era una soluzione
adeguata; in alternativa, o veniva individuato nell'immediato un nuovo possibile
acquirente, oppure le banche si sarebbero trovate nella necessità di esercitare
il diritto di pegno. Vero che vi era un'offerta di Sator e Palladio, ma non si è
concretizzata».Precisa Ghizzoni, su domanda del pm: «Per quanto riguarda
Unicredit, come manager valutavo positivamente la clausola di esclusiva, in
quanto la ritenevo un elemento di serietà sia da parte di Unipol sia da parte di
Unicredit e comunque valutavo positivamente le sinergie che sarebbero derivate
dall'integrazione fra i due poli assicurativi». Mediobanca e Unicredit avevano
notoriamente interesse, come maggiori banche creditrici, che il gruppo Ligresti
passasse di mano. La storia del papello cade lì ad opera delle sorelle Ligresti
e Ghizzoni rivela, oltre alla storia della raccomandata, di «non averne mai
saputo nulla, nonostante compaia il mio nome in quella lettera. Ho avuto solo
una posizione: far rientrare la banca del credito verso i Ligresti. Mi sono
mosso in quella direzione senza fare loro  concessioni».

LOAD-DATE: September 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             168 of 1000 DOCUMENTS


                                   La Stampa

                          11 settembre 2013 mercoledì
                               NAZIONALE EDIZIONE

Bene Intesa, Unicredit e Enel Frana Mps, giù Fiat Industrial

BYLINE: Luigi; Grassia

SECTION: ECONOMIA; Pag. 28

LENGTH: 162 parole


Piazza Affari chiude in positivo la seconda seduta settimanale: l'Ftse Mib  ha
chiuso con un rialzo dello 0,51% e l'All Share con un +0,53%. I titoli più
volatili e influenzati dalle vicende politiche sono stati i finanziari, con Mps
che è stata persino sospesa nel corso della seduta e alla fine ha perso il 4,81%
a 0,20 euro per azione.  Tra gli altri bancari, Intesa Sanpaolo e Unicredit
hanno guadagnato rispettivamente il 2,42 e l'1,15 per cento. Mediobanca ha
lasciato l'1,54%. Invece Generali  ha chiuso con un progresso dello 0,48%. Bene
i principali energetici (Eni +0,52%, Enel +2,2%), il lusso (Ferragamo +3,98%,
Tod's +0,5%) e Pirelli +3,46%. Per quanto riguarda gli altri industriali,
Finmeccanica sopra la parità con un +0,24%, realizzi su Fiat (-0,57%), mentre
Fiat Industrial ha perso il 2,47% dopo un downgrade di Ubs.  Mediaset sui valori
della vigilia a 3,22 euro al termine comunque di una seduta particolarmente
volatile e caratterizzata da forti scambi.

LOAD-DATE: September 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             169 of 1000 DOCUMENTS


                                   La Stampa

                           10 settembre 2013 martedì
                               NAZIONALE EDIZIONE

Corrono Fiat, Mediaset e Indesit In Rosso Mps , Bene Unicredit

BYLINE: Luca; Fornovo

SECTION: ECONOMIA; Pag. 34

LENGTH: 176 parole


Piazza Affari apre la settimana in positivo con l'indice Ftse Mib che guadagna
l'1,16% a 17.244 punti, in controtendenza rispetto alla debolezza del resto
delle Borse europee. La giornata è però segnata dall'azzeramento, ed è la prima
volta in 17 mesi, dello spread tra Spagna e Italia. In luce Mediaset (+4,82%)
con la giunta per elezioni del Senato chiamata a esprimersi sulla decadenza da
senatore di Silvio Berlusconi. Il titolo è vicino ai massimi e da aprile ha
raddoppiato il suo valore. Perde invece il 2,8% Mps, penalizzata dall'aumento di
capitale da 2,5 miliardi: più caro di 500 milioni rispetto a quanto previsto.
Gli acquisti hanno premiato Unicredit (+3,1%), Mediobanca (+3,6%), Bpm (+2,7%) e
Intesa Sanpaolo (+2,15%). Le voci su possibili novità sul fronte Chrysler hanno
spinto Fiat (+6,2%) seguita da Industrial (+2,37%) ed Exor (+1,98%). Stabile
Telecom (+0,16%), con scambi tornati sui livelli della media mensile. Torna in
evidenza Indesit (+7,2%) con l'ad e presidente Marco Milani che ha parlato di
«un piano per rimanere in Italia».

LOAD-DATE: September 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             170 of 1000 DOCUMENTS


                                   La Stampa

                           8 settembre 2013 domenica
                                TORINO EDIZIONE

Nosiglia: sulla Fiat ognuno deve fare la sua parte

SECTION: CRONACA; Pag. 51

LENGTH: 258 parole


Per  l'arcivescovo, Cesare Nosiglia, l'annuncio della Fiat di un nuovo
investimento a Mirafiori è «un segno di speranza, importante». L'arcivescovo -
interpellato da «Avvenire» - spiega che ora più di prima «ciascuno deve fare la
propria parte». E aggiunge: «La decisione di investire su Mirafiori significa,
infatti, che i vertici della Fiat intendono mantenere gli impegni presi con
l'Italia, nei termini dell'accordo raggiunto con i sindacati che firmarono
l'intesa dopo le consultazioni a Pomigliano e Mirafiori». Nosiglia auspica che
anche «il governo centrale, le parti sociali così come le istituzioni torinesi e
piemontesi «mantengano l'attenzione e la disponibilità necessarie per procedere
nella ristrutturazione e nel rilancio della fabbrica: anche perché, fino a
giugno 2014, a Mirafiori continua la cassa integrazione  e l'annuncio di
Marchionne era anche necessario per poter chiedere un ulteriore contingente di
contributi sociali».Nei lunghi mesi della crisi che ha colpito l'industria in
più occasioni Nosiglia ha incontrato i vertici Fiat e ha anche visitato il nuovo
stabilimento  Maserati a Grugliasco con John  Elkann e Sergio Marchionne   e ha
ricordato nell'omelia di San Giovanni  lo storico legame tra la famiglia Agnelli
e la città, e dunque l'importanza che Fiat rimanga tra i protagonisti della sua
«rinascita».Intanto domani si apre la settimana decisiva per l'accordo sul
rinnovo della cassa mentre Fiat e sindacati faranno anche una intesa sulla
confluenza della fabbrica di Grugliasco in Fiat group automobiles.

[M. CAS.]

LOAD-DATE: September 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             171 of 1000 DOCUMENTS


                                   La Stampa

                            6 settembre 2013 venerdì
                               NAZIONALE EDIZIONE

Rally di Telecom e Pirelli Giù Saipem, bene Mediobanca

BYLINE: Luca; Fornovo

SECTION: ECONOMIA; Pag. 25

LENGTH: 166 parole


Piazza Affari  si è mossa in linea con le altre Borse europee concludendo in
leggero rialzo: l'indice Ftse Mib ha guadagnato lo 0,78% a 16.842 punti, mentre
l'Ftse All share ha chiuso a +0,67% a quota 17.910. A dominare la giornata
ancora il rally di Telecom Italia: il titolo, anche sospeso al rialzo, ha
concluso in crescita dell'8,39%, che porta l'aumento delle ultime cinque sedute
al 25%. Ad attirare gli acquisti le ipotesi sull'assetto azionario, con
indiscrezioni su possibili ingressi di At&T, America Movil, Telefonica e
Sawiris. Bene anche Atlantia, salita del 4,07% a 14,5 euro dopo un report
positivo di Bank of America-Merril Lynch che ha alzato il giudizio sul titolo a
«buy» (comprare), seguita da Pirelli (+3,1%), Buzzi Unicem (+2,9%) e Ansaldo Sts
(+2,6%). Tra i bancari corre  Mediobanca (+2%). Qualche vendita invece per
Saipem che ha ceduto il 2,33%,  minore l'effetto sulla casa madre Eni (-0,17%).
Debole Fiat, che ha perso lo 0,77%, positiva Mediaset, in crescita dello 0,98%.

LOAD-DATE: September 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             172 of 1000 DOCUMENTS


                                   La Stampa

                            6 settembre 2013 venerdì
                               NAZIONALE EDIZIONE

"C'è una spia a Telecom Brasil Se la troviamo la licenziamo"

BYLINE: Guido ruotolo

SECTION: ITALIA; Pag. 18

LENGTH: 790 parole


La produzione cartolare di Ettore Gotti Tedeschi, l'ex banchiere del Vaticano,
presidente dello Ior, non è stata gradita Oltretevere. Il commento più di tutti
condiviso è stato  «mitomane».  Dall'immenso archivio di Gotti Tedeschi,
spuntano  anche dialoghi via mail che riguardano il Banco di Santander, di cui
Gotti Tedeschi è da sempre il rappresentante in Italia. In questa mail del 28
settembre del 2011, il dirigente Paolo Gagliano scrive al banchiere: «Ettore,
secondo quanto indicato dal Sole 24ore di oggi, Orsi (ex  Presidente di
Finmeccanica, ndr) avrebbe affidato a Mediobanca un mandato esplorativo per la
valorizzazione degli asset di Finmeccanica nel settore, cioè Ansaldo Sts e
Ansaldo Breda».Finmeccanica in saldi«I nostri colleghi a Madrid sono interessati
a capire la situazione per provare ad assistere e/o finanziare potenziali
buyers. E quindi sarebbe utile capire se possa valere la pena esplorare
interesse da parte di private equity investitors ovvero tra altri tipi di
investitori finanziari - ad esempio Fondi Sovrani - anche se io credo che questa
operazione possa essere fatta solo da un industriale».Gagliano ricorda a Gotti
Tedeschi: «Nella nostra funzione di responsabili della relazione con
Finmeccanica, ci farebbe molto comodo capire i piani del nuovo ad di
Finmeccanica in generale e in particolare in relazione alle attività del settore
trasporti.

Sarebbe utile capire in particolare l'oggetto dell'operazione: e quindi se
l'operazione dovrebbe necessariamente riguardare sia il 40% di Ansaldo Sts
posseduto da Finmeccanica e il 100% di Ansaldo Brera, oppure se i due temi siano
disgiunti tra loro».Carige da non comprareLa nota riservata al Segretario di
Stato, cardinale Tarcisio Bertone,  affronta il problema della "Banca Carige",
cercando di spiegare i criteri «che ci hanno portato a proporre la non
conversione». «Abbiamo cercato più volte di ottenere (soprattutto presso la
direzione dell'Istituto) le informazioni necessarie per decidere se convertire o
no il prestito obbligazionario in azioni Carige». Il presidente dello Ior è
scettico: «Il non aver avuto mai risposte alle richieste è stato oggetto di
preoccupazione. Ci siamo responsabilmente preoccupati del nostro investimento,
pur sempre tenendo presente criteri di legame affettivo nei confronti
dell'Istituto bancario e del territorio in cui opera».  Tra le carte di Gotti
Tedeschi, una mail del dicembre del 2009 indirizzata a Marco Simeon, all'epoca
dirigente Rai, pupillo del cardinale Tarcisio Bertone,  il banchiere detta le
condizioni per un accordo con Banca Carige: «Premessa: non conosciamo la banca
specifica - abbiamo una visione pessimistica sulle prospettive delle banche nei
prossimi 24 mesi - abbiamo coscienza che questa emissione obbligazionaria
onerosa produrrà aggravio costi ecc.. ecc...».Bernabé e il «caso Brasile»Deve
esserci stata una fuga di notizie su un rapporto del Banco di Santander su
Telecom Brasile. Dal tenore della mail tra Gotti Tedeschi e Franco Bernabè si
capisce che la situazione è tesa. L'8 settembre del 2011: «Caro Franco, dopo la
conversazione di due giorni fa ho "formalmente" chiesto di aver ogni spiegazione
sulla vicenda. Ho anche coinvolto nella questione Alfredo Saenz, Ceo del Gruppo
Santander, sottolineando non solo l'importanza della tua persona ma anche il
legame di amicizia che ci lega, che ha facilitato il rapporto tra Santander e il
Gruppo Telecom. Ti allego la risposta che ho chiesto a Paolo Gagliano (...). Ti
sarei veramente molto grato se, essendo in disaccordo, potessi avere la tua
versione. Ti assicuro la massima attenzione personale. Grazie, Tuo Ettore».Al
primo punto della risposta di Gagliano, il riassunto dello spiacevole problema
creatosi con Telecom. «La nota scritta da Valder, come indicato nell'oggetto
della stessa, è stata scritta per solo uso interno e ne è fatto espresso divieto
di divulgazione al di fuori del Santander: i nostri vertici in Brasile stanno
cercando il responsabile della sua divulgazione con l'obiettivo di licenziarlo
immediatamente per aver infranto una basilare regola interna di compliance.
Sarebbe utile capire da quale investitore Telecom Italia ha ricevuto la nota per
facilitare questa ricerca».Angelino e AngelaGotti Tedeschi avverte il bisogno di
comunicare un  suo presagio al segretario del Pdl, Angelino Alfano: «Io sono
preoccupato che la Germania stia pensando di far uscire l'Italia dall'euro e che
chi è al governo non l'abbia capito». La mail è del dicembre 2011, governo
tecnico di Mario Monti. E su di lui  il banchiere scrive: «Monti è una persona
degna di stima, ma mi sia permesso di anticipargli una riflessione. (...) Un
governo tecnico vede quali "fini" quelli che (per un governo eletto) sono solo
"mezzi"».

LOAD-DATE: September 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             173 of 1000 DOCUMENTS


                                   La Stampa

                            5 settembre 2013 giovedì
                               NAZIONALE EDIZIONE

Fiat rilancia Mirafiori con i Suv Maserati e investe un miliardo

BYLINE: RAFFAELLO MASCI

SECTION: ECONOMIA; Pag. 2

LENGTH: 658 parole


Un miliardo di investimenti a Mirafiori, dove dal 2014 si  produrranno Suv con
il marchio Maserati, prolungamento della cassa integrazione per il tempo
necessario a riconvertire gli impianti, unificazione con gli stabilimenti
Maserati di Grugliasco che faranno di Torino  un «polo del lusso». Investimenti
ulteriori, poi, anche a Cassino. È il risultato dell'incontro di ieri a Roma tra
i sindacati firmatari del contratto del gruppo Fiat (Cisl, Uil, Fim, Uilm,
Fismic, Ugl, Uglm e Associazione quadri e capi. Cioè tutti eccetto la
Fiom.-Cgil) con  l'amministratore delegato Sergio Marchionne e il responsabile
Emea Fiat-Chrysler Alfredo Altavilla. L'azienda ha affidato la conferma
dell'investimento prima ad un comunicato ufficiale e  poi, ancora più in
dettaglio, ad una lettera ai dipendenti firmata da Marchionne stesso (che
pubblichiamo qui sotto), nella quale l'ad chiede di «credere nel progetto perché
la crisi ha avuto effetti devastanti, ma il gruppo grazie alla Chrysler è più
forte e in grado di proteggere la parte più debole del sistema»  Il presupposto
di tutto questo, però,  è la difesa della formula contrattuale  "Pomigliano" che
ha generato lo strappo coi metalmeccanici della Cgil.

Ed è proprio alla Fiom che Fiat e gli altri sindacati  lanciano un appello ad
«accettare le regole basilari della democrazia industriale, aderendo a un
contratto firmato dalle organizzazioni sindacali largamente maggioritarie».La
risposta della Fiom-Cgil è  stata fredda come sempre: «pur giudicando
positivamente la decisione della direzione aziendale di investire per la
produzione di un modello a Mirafiori, rimane il fatto che tale scelta arriva con
tre anni di ritardo» ha detto il coordinatore nazionale  Michele De Palma. Che è
tornato a chiedere al governo di convocare al più presto le parti.  Di
tutt'altro tenore la valutazione degli altri sindacati.  «Oggi è una giornata
importante per i lavoratori di Mirafiori  e di tutta la Fiat, frutto degli
accordi e di positive relazioni sindacali - dichiara il leader  della Cisl,
Raffaele Bonanni -. La partenza degli investimenti e la conferma dell'impegno
del Lingotto a proseguire gli investimenti Fiat in Italia favorisce la ripresa
dell'occupazione nel nostro Paese».  Soddisfatto anche il leader della Uil,
Luigi Angeletti, secondo il quale «oggi siamo solo all'inizio, poi seguirà
Cassino. Nelle prossime settimane intanto cominceranno i lavori di
ristrutturazione per essere pronti nel 2014 a produrre il nuovo Suv di Maserati.
Ci sarà un riassorbimento graduale dei lavoratori e sarà completato con la
produzione di un'altra vettura a Mirafiori». Fiat «ha dimostrato ancora una
volta che ha a cuore i lavoratori e gli stabilimenti italiani», ha dichiarato
il segretario generale dell'Ugl, Giovanni Centrella. «Gli accordi fatti in Fiat
sono considerati dalle parti il presidio che garantisce la permanenza
industriale e occupazionale della Fiat in Italia» ha aggiunto il leader della
Fismic, Roberto Di Maulo. E Francesco Scandale (associazione Quadri): «Abbiamo
ribadito tutti  l'impegno a sostenere il contratto specifico di primo livello.
Lo riconosca anche Fiom».Per il governo parla il ministro dello Sviluppo
economico Flavio Zanonato: «L'annuncio fatto da Marchionne alle rappresentanze
sindacali è un fatto fortemente positivo, una iniezione di fiducia che valuto
con favore - dichiara a la Stampa -. L'azienda si assume pubblicamente un
impegno importante, in un momento di mercato difficile per l'automotive. Fiat è
una realtà produttiva globale e la decisione di investire in Italia costituisce
un contributo significativo per sostenere una ripresa che è alla nostra portata.
Ora sarà importante conoscere i dettagli del piano annunciato, che auspico possa
diventare operativo al più presto. Il governo, nell'ambito delle proprie
competenze, continuerà a fare la propria parte per supportare lo sviluppo
competitivo di Fiat in Italia e la tutela dei posti di lavoro».

LOAD-DATE: September 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             174 of 1000 DOCUMENTS


                                   La Stampa

                            5 settembre 2013 giovedì
                               NAZIONALE EDIZIONE

Corrono Camfin e Finmeccanica In rosso Unicredit e Mediaset

BYLINE: Luca; Fornovo

SECTION: ECONOMIA; Pag. 27

LENGTH: 164 parole


Piazza Affari è la Borsa peggiore in Europa per la  minaccia del Pdl di staccare
la spina al governo Letta. L'indice Ftse Mib perde  l'1,35%, regge invece lo
spread Btp-Bund, che resta sotto i 250 punti base (248) col tasso sul decennale
del Tesoro al 4,35%. Ma si accorcia a soli 8 punti il divario con Madrid, dopo
che il differenziale tra i titoli decennali iberici e gli equivalenti tedeschi
si è attestato a 256 punti base. Sul listino milanese va giù Mediaset (-2,23%),
che risente così dei timori sulla tenuta del governo.Ma soprattutto affondano le
banche:  Unicredit cede il 2,32%, Intesa Sanpaolo l'1,5%, Mediobanca il 3,69%,
Bper il 3,73%, Bpm lo 0,99%. In netta controtendenza Finmeccanica, con un balzo
del 3,58% accompagnato da voci di un possibile accordo con la sudcoreana Doosan
Heavy Industries per la vendita di Ansaldo Energia. Bene anche Camfin (+3,19%)
dopo i rilievi Consob sul prezzo dell'Opa lanciata da Lauro 61 a 0,8 euro per
azione e attualmente in corso.

LOAD-DATE: September 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             175 of 1000 DOCUMENTS


                                   La Stampa

                            3 settembre 2013 martedì
                               NAZIONALE EDIZIONE

Fiat: una legge sul sindacato o non investiremo in Italia

BYLINE: marina cassi

SECTION: ECONOMIA; Pag. 3

LENGTH: 665 parole


La vera notizia arriva al fondo del comunicato con cui, a metà giornata, la Fiat
annuncia che accetterà la nomina di delegati Fiom nelle sue fabbriche: il gruppo
continuerà ad investire Italia solo  se arriverà finalmente una legge sulla
rappresentanza che garantisca un sistema di regole certe.  Il comunicato lo dice
con parole pacate: «Come peraltro suggerito anche dalla Corte Costituzionale, un
intervento legislativo è ineludibile: la certezza del diritto in una materia
così delicata come quella della rappresentanza sindacale e dell'esigibilità dei
contratti è una condicio sine qua non per la continuità stessa dell'impegno
industriale di Fiat in Italia». Ma la sostanza è molto pesante anche perchè in
alcuni stabilimenti  - e in particolare a Mirafiori - la cassa integrazione
scadrà a breve, a fine mese.  E si sa che potrà essere  rinnovata solo con
impegni a investire. La sentenza della ConsultaIl nodo sta in quelle quattro
parole latine.

Il 3 luglio la Corte aveva dichiarato illegittima quella parte dell'articolo 19
dello Statuto dei  lavoratori  che riservava il diritto a nominare
rappresentanti solo ai sindacati firmatari di contratto.  E la Fiom non ha
sottoscritto il contratto di gruppo. Ma la pronuncia della  Corte non ha risolto
di per  sè  - nè poteva - il problema  della rappresentanza. Per questo i
giudici hanno sollecitato una legge.  Lo stesso aveva fatto la Fiat e pure la
Fiom. Ma finora dalla politica non è arrivata alcuna risposta.  Ieri l'azienda
ha deciso di tagliare la testa al toro. Poteva aspettare che uno dei Tribunali -
tre in Italia - che aveva rinviato alla Corte  la decisione di costituzionalità
sull'articolo 19 si pronunciasse. Ma ha  scelto diversamente. «Basta con le
polemiche»E spiega: «In questo modo l'azienda intende rispondere in maniera
definitiva a ogni ulteriore strumentale polemica in relazione all'applicazione
della decisione della Suprema Corte». Non tralascia di ribadire che  è opinabile
la partecipazione della trattativa della Fiom  alla trattativa - condizione
secondo la Corte in cui un sindacato può ottenere la rappresentanza pur senza
aver firmato il contratto - per arrivare al cuore del problema: una  legge  che
dia certezze. Ora la Fiom nominerà i propri  rappresentanti che saranno
aggiuntivi a quelli già nominati dai sindacati  firmatari del contratto.Come poi
questo si tradurrà in una effettiva presenza nelle fabbriche  - dalle salette
sindacali  al diritto di assemblea ai permessi -   si vedrà.  Per il segretario
Fiom, Maurizio Landini, si tratta di una vittoria: «La Fiom rientra in fabbrica
dalla porta principale». Esorta la Fiat «a rimuovere  tutte le discriminazioni
nei confronti dei nostri delegati e si affronti il vero nodo». E arriva al
nocciolo: «Si faccia un incontro a settembre che affronti il futuro industriale
e occupazionale della Fiat in Italia». Le reazioni dei lavoratoriMa le parole
del Lingotto hanno provocato anche molte preoccupazioni. Il segretario  Fismic,
Roberto Di Maulo, è insolitamente polemico con la Fiat oltrechè con  il governo
che definisce inetto: «La situazione sta diventando intollerabile. La Fiat
approfitta del silenzio del governo per allungare ancora i tempi sugli
investimenti. Tra qualche giorno scade la cassa integrazione a Mirafiori e fino
ad oggi non c'è stato un segnale, neanche minimo, di apertura e di confronto».
Per il segretario Fim, Beppe Farina, la Fiat ha ragione a porre il tema delle
regole per la rappresentanza. E aggiunge: «Restano da superare  la testardaggine
della Fiom nel non voler riconoscere gli accordi  e le paventate e inaccettabili
minacce della Fiat di sospenderegli investimenti a Mirafiori e Cassino».  Rocco
Palombella, segretario Uilm, taglia corto: «Per noi gli investimenti vanno
rispettati, non possono essere subordinati a un intervento legislativo pur
importante e necessario». Giovanni Centrella  (Ugl) si augura che governo e
parlamento si rendano conto che «sono in gioco migliaia di posti di lavoro».

LOAD-DATE: September 5, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             176 of 1000 DOCUMENTS


                                   La Stampa

                             31 agosto 2013 sabato
                               NAZIONALE EDIZIONE

Giù Generali, il Banco e Bper Bene Telecom, Saipem e Snam

BYLINE: Luigi; Grassia

SECTION: ECONOMIA; Pag. 27

LENGTH: 156 parole


La Borsa di Milano sta alternando giorno dopo giorno prestazioni da migliore
d'Europa a prestazioni da ultima della classe. Oggi è stata maglia nera con
l'indice Ftse Mib -1,32% e l'All Share -1,01%. Tranquillo lo spread che chiude a
254 punti base. A penalizzare il listino milanese le vendite che hanno colpito
finanziari ed energetici. In netta controtendenza Telecom Italia che ha piazzato
un autentico balzo del 9,36% a 0,5295 euro per azione, in scia a report
positivi. Tra i finanziari Intesa Sanpaolo -0,87%, Unicredit -1,88%, Mediobanca
-1,38%, Generali -2,23%. Le popolari Bper e Banco Popolare si affiancano calando
del 3,32%. Deboli il lusso (Todd's -2,17%), i principali industriali (Pirelli
-2,3%, Fiat -2,64%, Finmeccanica -0,51%) e Gtech (-1,8%). Negativi i principali
energetici, con Eni a -2,04%, Enel -1,81%, mentre Saipem e Snam Rete Gas si sono
mosse in controtendenza salendo rispettivamente dell'1,88% e dello 0,28%.

LOAD-DATE: September 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             177 of 1000 DOCUMENTS


                                   La Stampa

                             30 agosto 2013 venerdì
                               NAZIONALE EDIZIONE

Corrono i titoli bancari Lo stop all'imu premia Mediaset

BYLINE: Sandra; Riccio

SECTION: ECONOMIA; Pag. 27

LENGTH: 164 parole


Piazza Affari in rialzo, tra scambi ancora estivi (1,6 miliardi di
controvalore), con il Ftse Mib in crescita dello 0,97% a 16.905 punti, in testa
alla classifica delle borse europee e ai massimi della giornata, portando il
rialzo da inizio anno a quasi il 4%. Bene Mediaset (+4,8% a 3,18 euro), che ha
azzerato il calo delle ultime sedute dopo l'accordo per cancellare l'Imu, che
stabilizza il governo. Sugli scudi Ferragamo (+5,53% a 25,39 euro). Oltre a
Gtech (+4,69%), dopo la sanatoria sui giochi decisa insieme all'abbandono
dell'Imu, hanno corso i bancari Ubi (+3,72%), Intesa Sanpaolo (+2,6%) e
Mediobanca (+2,32%). Bene anche Unicredit (+1,4%), Mps (+1,27%) e Banca Carige
(+3,34%). Fiacca invece Bpm (+0,26%). Non ha entusiasmato Fiat (+0,6%), in coda
alle rivali europee.

Acquisti su A2a (+2,62%), Tod's (+2,9%) e Cucinelli (+6,02%), tra le stelle di
Piazza Affari all'indomani dei conti diffusi a borsa chiusa. Sprint di Cofide
(+8,14%), Cir (+4,27%) e dell'Espresso (+2,76%).

LOAD-DATE: September 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             178 of 1000 DOCUMENTS


                                   La Stampa

                             29 agosto 2013 giovedì
                               NAZIONALE EDIZIONE

Corrono Banco Popolare e Ubi Bene Eni, Saipem e Finmeccanica

BYLINE: Luigi; Grassia

SECTION: ECONOMIA; Pag. 29

LENGTH: 162 parole


Piazza Affari  centra il rimbalzo (indice Ftse Mib +0,98% e All Share +1,04%)
dopo due giorni di profondo rosso. Fra i principali titoli bancari Intesa
Sanpaolo è salita dell'1,04%, Unicredit ha fatto +1,61% e Mediobanca +1,39%;
mentre hanno piazzato un autentico rally le popolari  Bper (+5,01%), Banco
Popolare (+6,79%) e Ubi (+6,39%) alle prese con le  semestrali e le voci di
fusioni nel comparto. Per quanto riguarda gli assicurativi Fonsai ha guadagnato
l,39%; Generali invariata rispetto alla vigilia. Petroliferi in gran spolvero
sull'incremento del prezzo del greggio dovuto all'acuirsi della crisi siriana:
Eni +2,85% e Saipem +2,35%. Tra gli altri energetici, Enel +1,29%. Contrastati i
principali industriali: Pirelli -1,64%, Fiat +0,87%, Fiat Industrial -1,34%,
Finmeccanica +2,73%, quest'ultima sulle ipotesi di cessione della controllata
Ansaldo Breda. Ancora debole il lusso (Ferragamo -1,47%, Tod's 0,59%). Nelle
comunicazioni Telecom Italia +1,22 per cento.

LOAD-DATE: August 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             179 of 1000 DOCUMENTS


                                   La Stampa

                             29 agosto 2013 giovedì
                               NAZIONALE EDIZIONE

LO SPREAD

SECTION: ECONOMIA; Pag. 27

LENGTH: 119 parole


Seduta nervosa sulle piazze europee, condizionate dalle tensioni per la crisi
siriana. In netta controtendenza Milano, che dopo la drastica correzione degli
ultimi giorni sale dello 0,98%. A Piazza Affari si guarda con favore all'accordo
sull'Imu - arrivato a mercati chiusi - che allevia i timori sulla tenuta della
maggioranza di governo. Gli investitori, dopo l'andamento accettabile dell'asta
Bot di ieri, guarderanno con attenzione all'asta da sei miliardi di Btp prevista
per oggi. Corrono le banche, che più degli altri titoli avevano sofferto
l'allargarsi dello spread, con il Banco (+6,79%), Ubi (+6,36%), Bper (+5,01%).
Bene anche Unicredit, salita dell'1,6%, Mediobanca (+1,39%) e  Intesa Sanpaolo
(+1,04%).

LOAD-DATE: August 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             180 of 1000 DOCUMENTS


                                   La Stampa

                            28 agosto 2013 mercoledì
                               NAZIONALE EDIZIONE

Intesa e Unicredit in regresso Giù anche Fiat, Enel e Pirelli Borse europee giù,
Milano la peggiore Stavolta è anche colpa della Siria Borse europee giù, Milano
la peggiore Stavolta è anche colpa della Siria

BYLINE: Luigi; Grassia; luigi grassia; luigi grassia

SECTION: ECONOMIA; Pag. 27

LENGTH: 772 parole


La Borsa di Milano fa il bis perdendo più del 2 per cento anche nella seconda
seduta della settimana, ma stavolta non è tutta colpa delle fibrillazioni
politiche italiane (anzi oggi d a quel fronte si è vista qualche timida
schiarita), pesa anche il rischio di  attacco occidentale in Siria. Di
conseguenza, mentre ieri il calo di Piazza Affari è stato abbastanza solitario,
oggi la frana è stata generale, a partire dalle Borse del Golfo (l'indice di
Dubai cede il 7,01% e quello del Kuwait il 6,05%) seguite da quelle
europee.Comunque anche oggi nel Vecchio continente Milano è risultata la
peggiore, con l'indice Ftse Mib in calo  del 2,34% e l'All Share -2,15%.Lo
spread tra Btp italiani e Bund decennali tocca i 260 punti con un rendimento del
4,43%. Si accorcia anche la distanza tra Btp e Bonos spagnoli, che oggi hanno
uno spread  a 263 punti con un tasso del 4,47%. Il Tesoro ha collocato  2,98
miliardi di Ctz a 24 mesi (vicino all'obiettivo massimo di 3 miliardi) con un
rendimento medio in rialzo di un punto all'1,871%, rispetto alla precedente
emissione di luglio. All'asta ancvhe i Btp indicizzati all'inflazione della zona
euro per un valore complessivo di un miliardo: in questo caso i rendimenti sono
stati del 2,30% sul titolo a 5 anni, in scadenza a settembre 2018, e del 3,30%
per quello a 15 anni (settembre 2026). A Piazza Affari tra i titoli bancari
Intesa Sanpaolo ha fatto -4,37%, Unicredit -4,17%, Mediobanca -4,09%, Ubi Banca,
nel giorno della semestrale, -3,42%. Generali e Fonsai, per quanto riguarda gli
assicurativi, hanno perso rispettivamente il 2,7 e l'1,23 per cento.

Deboli anche gli energetici con Enel a -3,43% e A2A -3,43% mentre Eni ha limato
solo lo 0,23% e Saipem lo 0,49%. Negativi il lusso (Ferragamo -1,77%, Tod's
-3,08%), Telecom Italia (-1,8%) e gli industriali, con Fiat a -3,67%, Pirelli
-2,3% e Finmeccanica a -2,31%

La Borsa di Milano fa il bis perdendo più del 2 per cento anche nella seconda
seduta della settimana, ma stavolta non è tutta colpa delle fibrillazioni
politiche italiane (anzi oggi d a quel fronte si è vista qualche timida
schiarita), pesa anche il rischio di  attacco occidentale in Siria. Di
conseguenza, mentre ieri il calo di Piazza Affari è stato abbastanza solitario,
oggi la frana è stata generale, a partire dalle Borse del Golfo (l'indice di
Dubai cede il 7,01% e quello del Kuwait il 6,05%) seguite da quelle
europee.Comunque anche oggi nel Vecchio continente Milano è risultata la
peggiore, con l'indice Ftse Mib in calo  del 2,34% e l'All Share -2,15%.Lo
spread tra Btp italiani e Bund decennali tocca i 260 punti con un rendimento del
4,43%. Si accorcia anche la distanza tra Btp e Bonos spagnoli, che oggi hanno
uno spread  a 263 punti con un tasso del 4,47%. Il Tesoro ha collocato  2,98
miliardi di Ctz a 24 mesi (vicino all'obiettivo massimo di 3 miliardi) con un
rendimento medio in rialzo di un punto all'1,871%, rispetto alla precedente
emissione di luglio. All'asta ancvhe i Btp indicizzati all'inflazione della zona
euro per un valore complessivo di un miliardo: in questo caso i rendimenti sono
stati del 2,30% sul titolo a 5 anni, in scadenza a settembre 2018, e del 3,30%
per quello a 15 anni (settembre 2026). A Piazza Affari tra i titoli bancari
Intesa Sanpaolo ha fatto -4,37%, Unicredit -4,17%, Mediobanca -4,09%, Ubi Banca,
nel giorno della semestrale, -3,42%. Generali e Fonsai, per quanto riguarda gli
assicurativi, hanno perso rispettivamente il 2,7 e l'1,23 per cento. Deboli
anche gli energetici con Enel a -3,43% e A2A -3,43% mentre Eni ha limato solo lo
0,23% e Saipem lo 0,49%. Negativi il lusso (Ferragamo -1,77%, Tod's -3,08%),
Telecom Italia (-1,8%) e gli industriali, con Fiat a -3,67%, Pirelli -2,3% e
Finmeccanica a -2,31%

La Borsa di Milano fa il bis perdendo più del 2 per cento anche nella seconda
seduta della settimana. Lo spread tra Btp italiani e Bund decennali tocca i 260
punti con un rendimento del 4,43%. L'euro chiude in lieve rialzo sfiorando
quota 1,34 dollari.A Piazza Affari Vendite a raffiche su tutte le blue chips,
anche se i titoli più colpiti sono quelli relativi al settore finanziario. Fra i
titoli bancari Intesa Sanpaolo ha fatto -4,37%, Unicredit -4,17%, Mediobanca
-4,09%, Ubi Banca, nel giorno della semestrale, -3,42%. Per quanto riguarda gli
assicurativi, Generali e Fonsai hanno perso rispettivamente il 2,7 e l'1,23 per
cento. Deboli anche gli energetici con Enel a -3,43% e A2A -3,43% mentre Eni ha
limato solo lo 0,23% e Saipem lo 0,49%. Negativi il lusso (Ferragamo -1,77%,
Tod's -3,08%), Telecom Italia (-1,8%) e gli industriali, con Fiat a -3,67%,
Pirelli -2,3% e Finmeccanica a -2,31%.

LOAD-DATE: August 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             181 of 1000 DOCUMENTS


                                   La Stampa

                             27 agosto 2013 martedì
                               NAZIONALE EDIZIONE

IL PUNTO Crollano Mediaset e le banche Prelios rema controcorrente

BYLINE: Luigi; Grassia

SECTION: ECONOMIA; Pag. 27

LENGTH: 149 parole


seduta da dimenticare per Piazza Affari con l'indice Ftse Mib -2,10% e l'All
Share -1,97%. I listini sono stati penalizzati  soprattutto dalle fibrillazioni
della politica ed è significativo che il calo più  pesante sia stato quello di
Mediaset (-6,25%).   Tra i finanziari Intesa Sanpaolo -3,33%, Unicredit -3,5%,
Mediobanca -3,42%, Generali -1,43%. Pesante anche Bpm (-2,81%) che in giornata
era stata a lungo l'unica «blue chip» positiva sulle indiscrezioni di  alleanze
con altre popolari, tra cui Ubi e Bper che, dopo essere state sospese, hanno
chiuso rispettivamente a -3,79% e -4,58%. Deboli anche gli energetici (Eni
-1,15%, Enel -2,28%), il lusso (Ferragamo -2,24%) e Telecom Italia (-1%).
Negativi i principali industriali, con Fiat  -2,28%, Pirelli -2,35% e
Finmeccanica -3,94%.  In controtendenza Prelios (+2,76%) che ieri  ha annunciato
di aver emesso un bond da 233,5 milioni di euro.

LOAD-DATE: August 29, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             182 of 1000 DOCUMENTS


                                   La Stampa

                             24 agosto 2013 sabato
                               NAZIONALE EDIZIONE

Sottotono Mediobanca e Ubi In rialzo FonSai e Carige

BYLINE: Luca; Fornovo

SECTION: ECONOMIA; Pag. 23

LENGTH: 167 parole


Piazza Affari fiacca, chiude in cauto rialzo con l'indice Ftse Mib che guadagna
alla fine lo 0,19%. Sotto pressione  Mediobanca (-2,82%), con il mercato che fa
i conti con l'attesa uscita di Unipol ragionando in particolare sull'ipotesi
probabile di cessione sul mercato dei titoli della banca. Sono però deboli un
po' tutti i bancari, con Ubi (-2,08%), Bpm (-1,43%), Intesa (-0,32%) e Mps
(-1,34%). Nelle assicurazioni corre Fondiaria Sai (+2,29%). Arretrano i titoli
dell'auto, deboli un po' in tutta Europa (-0,05% il Dj Stoxx del settore), con
Fiat in calo del 2,31%. Pirelli lascia l'1,24%. Vivace Eni, in rialzo del 2,29%
e sopra i livelli degli energetici in Europa (+1,15% il sottoindice del
comparto).Parmalat chiude in calo dello 0,16% vedendo sfumare nel finale
l'attenzione sul titolo vista nel mattino dopo la conferma di giovedì  sera di
una trattativa esclusiva per acquistare il colosso brasiliano Lacteos. Resta
attenzione su Carige che chiude in controtendenza e in cauto rialzo (+0,71%).

LOAD-DATE: August 26, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             183 of 1000 DOCUMENTS


                                   La Stampa

                             22 agosto 2013 giovedì
                               NAZIONALE EDIZIONE

Perdono Bpm e Finmeccanica Bene Mps, Exor e Stm

BYLINE: Luigi; Grassia

SECTION: ECONOMIA; Pag. 29

LENGTH: 162 parole


Terzo ribasso consecutivo per la Borsa di Milano, col  Ftse Mib -0,72%  e l'All
Share -0,67%. Ancora  giù  le banche (Unicredit -1,21%, Intesa Sanpaolo -0,39%)
a eccezione di Mps (+2,67%); male  Bpm (-1,92%),   Banco Popolare -1,56%, Ubi
banca -0,79% e Mediobanca -1,29%. Nuovo tonfo di Fonsai (-3,55%) e Unipol
(-2,24%); ribasso anche per le Assicurazioni  Generali (-1,12%) e Mediolanum
(-2,14%).Nel comparto industriale Fiat sale dello 0,41% (con la controllante
Exor  +1,15%), mentre scende Fiat Industrial (-0,27%), piatta Pirelli (+0,05%).
Giù Finmeccanica (-3,03%), in evidenza Stm (+1,98%). Fra gli energetici, Enel
cede l'1,23% ed Eni lo 0,95%; invariata Terna (+0,06%). Telecom perde il 2,2%.
Bene Autogrill (+0,25%) e Atlantia (+0,22%). Rimbalzo per Mediaset (+0,87%). Nel
lusso brilla Tod's (+1,09%), ma scendono Ferragamo (-1,31%) e Luxottica
(-0,81%).  Sul listino completo,  giù  Carige (-2,65%); prese di beneficio su
Risanamento (-1,21%) e Prelios (-2,58%).

LOAD-DATE: August 24, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             184 of 1000 DOCUMENTS


                                   La Stampa

                            21 agosto 2013 mercoledì
                               NAZIONALE EDIZIONE

Franano Mps e Mediolanum Giù Mediobanca, bene Diasorin

BYLINE: Luigi; Grassia

SECTION: ECONOMIA; Pag. 27

LENGTH: 158 parole


Un'altra seguta negativa a Piazza Affari dove l'indice  Ftse Mib fa -1,41%  e
l'All Share -1,46%.  Sul listino soffrono ancora le banche, in particolare Mps
-4,39% e Mediobanca -3,17%. Nel resto del  comparto, penalizzato anche dalla
risalita dello spread, giù Unicredit (-1,46%) e Intesa Sanpaolo (-0,65%) ma
anche le popolari (Ubi banca -2% e Banco Popolare -2,42%). Male  gli
assicurativi (Fonsai -3% e Generali -1,43%) e  Mediolanum
(-4,26%).Nell'industria, pesante Finmeccanica (-5,22%) e  in rosso Fiat (-2,65%)
mentre sale, in controtendenza, Diasorin (+1,67%). Tra gli energetici, Eni
termina a -1,35% ed Enel a -1,74%. Sul paniere Ftse Mib i rialzi sono solo per
Snam (+0,56%), Autogrill (+0,51%) e Ferragamo (+0,44%). Giù invece gli altri
titoli del lusso (Luxottica -0,66% e Tod's -1,99%) così come Mediaset (-1,82%) e
Telecom (-1,86%).Sul listino completo, prese di beneficio su Banca Carige
(-4,66%) mentre va bene  Risanamento (+4,28%).

LOAD-DATE: August 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             185 of 1000 DOCUMENTS


                                   La Stampa

                             17 agosto 2013 sabato
                               NAZIONALE EDIZIONE

Intesa Sanpaolo trascina i listini Brilla A2A, perde colpi Stm

BYLINE: Luigi; Grassia

SECTION: ECONOMIA; Pag. 29

LENGTH: 162 parole


Piazza Affari festeggia la settima chiusura consecutiva col segno più. La Borsa
di Milano è la migliore d'Europa con l'indice Ftse Mib  +1,23% e l'All Share
+1,04%. Nel resto del continente e in America serpeggia invece il timore che gli
stimoli monetari della Federal Reserve siano prossimi alla fine. A Piazza Affari
tra le banche  boom di Intesa Sanpaolo (+6,40%) e bene  Bpm (+3,59%), Mediobanca
(+2,84%), Ubi (+2,48%), Mps (+2,34%) e Unicredit (+1,70%). Rialzi più contenuti
per Banco popolare (+0,86%). Nell'energia, bene A2A (+2,39%),  Enel (+1,05%) ed
Eni (+0,46%). Prese di beneficio su Saipem (-0,47%). Tra gli industriali,
Finmeccanica lima il calo in chiusura (-0,46%), Fiat quasi invariata (+0,16%).
In netto calo, invece, Stm (-1,78%) dopo che Hsbc ha tagliato il giudizio da
«neutral» a «underweight».  Segno meno per i titoli del lusso, da Tod's (-2,42%)
a Ferragamo (-0,94%), che si sono mosse in linea con il settore in Europa.

Giù anche Luxottica (-0,14%).

LOAD-DATE: August 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             186 of 1000 DOCUMENTS


                                   La Stampa

                             10 agosto 2013 sabato
                               NAZIONALE EDIZIONE

Fiat Industrial, recesso di azioni per 24 milioni

SECTION: ECONOMIA; Pag. 25

LENGTH: 150 parole


Nell'ambito della fusione tra Fiat Industrial e Cnh, il diritto di recesso è
stato esercitato per oltre a 2,7 milioni di azioni, circa 24,3 milioni di  euro.
Lo comunica Fiat Industrial, rendendo noto che nel periodo dal 12 agosto al 10
settembre compresi, le azioni oggetto di recesso saranno offerte in opzione agli
azionisti Industrial che non hanno esercitato il recesso al prezzo di 8,897 euro
per azione. L'efficacia della fusione - prevista entro la fine del terzo
trimestre  - e, conseguentemente, l'esercizio del recesso - informa  Industrial
- sono subordinati all'avveramento di talune condizioni sospensive tra cui
quella per cui l'esborso a carico della società per le eventuali opposizioni
presentate dai creditori ai sensi di legge (e per i recessi, nell'ipotesi in cui
le eventuali azioni residue a seguito dell'offerta non dovessero essere vendute
sul mercato), non superi i 325 milioni.

LOAD-DATE: August 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             187 of 1000 DOCUMENTS


                                   La Stampa

                             10 agosto 2013 sabato
                               NAZIONALE EDIZIONE

Boom di Finmeccanica Avanti Mediobanca e Fiat

BYLINE: Luigi; Grassia

SECTION: ECONOMIA; Pag. 27

LENGTH: 154 parole


Un'altra chiusura positiva per la Borsa di Milano, che termina la seduta con il
Ftse Mib in rialzo dello 0,23% mentre l'All Share sale dello 0,19%.Fra i singoli
titoli, sul listino milanese balza Finmeccanica, che termina a +8,22% dopo
un'improvvisa accelerazione sul finale di seduta. Sale anche Telecom (+1,59%)
mentre scivola, in controtendenza, Fonsai (-2,34%). Nel comparto bancario vola
Mediobanca (+3,45%); salgono Unicredit (+0,92%), Intesa Sanpaolo (+0,95%) e Mps
(+1,38%) mentre  scende Bpm (-0,93%). Nelle assicurazioni,   Unipol cede il
3,44% e Fonsai  il 2,34% . Tra gli industriali, Fiat sale del 2,07% e Pirelli
dello 0,21%; nell'energia, Enel perde  lo 0,97% ed Eni lo 0,47%. Saipem guadagna
l'1,07%. Nel lusso continua la corsa di Tod's (+0,96%)  dopo la presentazione
della semestrale. Scendono, in controtendenza, Luxottica (-0,5%) e Ferragamo
(-0,39%).Prelios fa +2,39% dopo aver chiuso l'aumento di capitale.

LOAD-DATE: August 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             188 of 1000 DOCUMENTS


                                   La Stampa

                             9 agosto 2013 venerdì
                               NAZIONALE EDIZIONE

Boom di Unicredit e Ubi Banca Brillano telecom e Tod's

BYLINE: Luigi; Grassia

SECTION: ECONOMIA; Pag. 29

LENGTH: 977 parole


Milano in forte rialzo è anche oggi la Borsa migliore d'Europa con l'indice
Ftse Mib che sale dell'1,83%  e l'All Share che termina con +1,66%. Positiva già
in avvio dopo il dato sulla bilancia commerciale cinese, Piazza Affari ha
accelerato grazie  le indicazioni della Bce sulla ripresa  imminente in Europa e
i dati migliori delle attese sui sussidi di disoccupazione negli Usa.Le tensioni
interne al governo non sembrano influenzare il mercato del debito. Continua
infatti a restringersi lo spread tra Btp decennali e Bund tedeschi equivalenti,
che in chiusura scende a 251 punti, un livello che non si registrava dall'11
gennaio. Il rendimento è del  4,19%.Sul listino di Milano  brillano Unicredit
(+4,49%) e Ubi Banca (+4,76%); in evidenza Tod's (+6,17%) dopo i conti mentre
scende, in controtendenza, Mps (-2,4%) per  i risultati inferiori alle attese
presentati ieri a mercato chiuso. Invece fra le altre banche  sono in grande
spolvero  Mediobanca (+ 3,4%) e Intesa Sanpaolo(+3,35%); bene anche Banco
Popolare (+2,14%) e Bper (+3,32%), si muove anche  Bpm (+0,99%). Rialzi nel
comparto assicurativo: Fonsai guadagna l'1,52%, dopo avere registrato nel
semestre utili in forte crescita, e Generali chiude a +1,61%. Tra gli
industriali, Fiat sale dell'1,09% e Finmeccanica del 2,82%. Telecom prosegue il
rimbalzo e guadagna il 2,48%. Segni positivi anche nel comparto energetico, con
Enel +1,9%, Eni +0,7% e Saipem +0,51%. Dopo una seduta in rosso, Mediaset
recupera sul finale e chiude invariata.

Sul listino completo, scivola Rcs (-2,43%) dopo essere entrata nella «grey list»
della Consob. Bene Unipol (+1,45%) in attesa dei conti.

Milano in forte rialzo è anche oggi la Borsa migliore d'Europa con l'indice
Ftse Mib che sale dell'1,83%  e l'All Share che termina con +1,66%. Positiva già
in avvio dopo il dato sulla bilancia commerciale cinese, Piazza Affari ha
accelerato grazie  le indicazioni della Bce sulla ripresa  imminente in Europa e
i dati migliori delle attese sui sussidi di disoccupazione negli Usa.Le tensioni
interne al governo non sembrano influenzare il mercato del debito. Continua
infatti a restringersi lo spread tra Btp decennali e Bund tedeschi equivalenti,
che in chiusura scende a 251 punti, un livello che non si registrava dall'11
gennaio. Il rendimento è del  4,19%.Sul listino di Milano  brillano Unicredit
(+4,49%) e Ubi Banca (+4,76%); in evidenza Tod's (+6,17%) dopo i conti mentre
scende, in controtendenza, Mps (-2,4%) per  i risultati inferiori alle attese
presentati ieri a mercato chiuso. Invece fra le altre banche  sono in grande
spolvero  Mediobanca (+ 3,4%) e Intesa Sanpaolo(+3,35%); bene anche Banco
Popolare (+2,14%) e Bper (+3,32%), si muove anche  Bpm (+0,99%). Rialzi nel
comparto assicurativo: Fonsai guadagna l'1,52%, dopo avere registrato nel
semestre utili in forte crescita, e Generali chiude a +1,61%. Tra gli
industriali, Fiat sale dell'1,09% e Finmeccanica del 2,82%. Telecom prosegue il
rimbalzo e guadagna il 2,48%. Segni positivi anche nel comparto energetico, con
Enel +1,9%, Eni +0,7% e Saipem +0,51%. Dopo una seduta in rosso, Mediaset
recupera sul finale e chiude invariata. Sul listino completo, scivola Rcs
(-2,43%) dopo essere entrata nella «grey list» della Consob. Bene Unipol
(+1,45%) in attesa dei conti.

Milano è stata ieri  la Borsa migliore d'Europa con l'indice Ftse Mib +1,83% e
l'All Share  +1,66%. Sul listino di Milano brillano Unicredit (+4,49%) e Ubi
Banca (+4,76%); in evidenza Tod's (+6,17%) dopo i conti mentre scende  Mps
(-2,4%) per i risultati inferiori alle attese. Fra le altre banche sono in
grande spolvero Mediobanca (+3,4%) e Intesa Sanpaolo(+3,35%); bene  Banco
Popolare (+2,14%) e Bper (+3,32%), si muove anche Bpm (+0,99%). Rialzi nel
comparto assicurativo: Fonsai guadagna l'1,52%, dopo avere registrato nel
semestre utili in forte crescita, e Generali chiude a +1,61%. Tra gli
industriali, Fiat sale dell'1,09% e Finmeccanica del 2,82%. Telecom prosegue il
rimbalzo e guadagna il 2,48%. Segni positivi anche nel comparto energetico, con
Enel +1,9%, Eni +0,7% e Saipem +0,51%.  Sul listino completo, scivola Rcs
(-2,43%) dopo essere entrata nella «grey list» della Consob. Bene Unipol
(+1,45%) in attesa dei conti.

Milano in forte rialzo è anche oggi la Borsa migliore d'Europa con l'indice
Ftse Mib che sale dell'1,83%  e l'All Share che termina con +1,66%. Positiva già
in avvio dopo il dato sulla bilancia commerciale cinese, Piazza Affari ha
accelerato grazie  le indicazioni della Bce sulla ripresa  imminente in Europa e
i dati migliori delle attese sui sussidi di disoccupazione negli Usa.Le tensioni
interne al governo non sembrano influenzare il mercato del debito. Continua
infatti a restringersi lo spread tra Btp decennali e Bund tedeschi equivalenti,
che in chiusura scende a 251 punti, un livello che non si registrava dall'11
gennaio. Il rendimento è del  4,19%.Sul listino di Milano  brillano Unicredit
(+4,49%) e Ubi Banca (+4,76%); in evidenza Tod's (+6,17%) dopo i conti mentre
scende, in controtendenza, Mps (-2,4%) per  i risultati inferiori alle attese
presentati ieri a mercato chiuso. Invece fra le altre banche  sono in grande
spolvero  Mediobanca (+ 3,4%) e Intesa Sanpaolo(+3,35%); bene anche Banco
Popolare (+2,14%) e Bper (+3,32%), si muove anche  Bpm (+0,99%). Rialzi nel
comparto assicurativo: Fonsai guadagna l'1,52%, dopo avere registrato nel
semestre utili in forte crescita, e Generali chiude a +1,61%. Tra gli
industriali, Fiat sale dell'1,09% e Finmeccanica del 2,82%. Telecom prosegue il
rimbalzo e guadagna il 2,48%. Segni positivi anche nel comparto energetico, con
Enel +1,9%, Eni +0,7% e Saipem +0,51%. Dopo una seduta in rosso, Mediaset
recupera sul finale e chiude invariata. Sul listino completo, scivola Rcs
(-2,43%) dopo essere entrata nella «grey list» della Consob. Bene Unipol
(+1,45%) in attesa dei conti.

LOAD-DATE: August 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             189 of 1000 DOCUMENTS


                                   La Stampa

                             9 agosto 2013 venerdì
                               NAZIONALE EDIZIONE

Industria, frena il fatturato Crescita trainata dall'export

BYLINE: SANDRA RICCIO

SECTION: ECONOMIA; Pag. 26

LENGTH: 425 parole


Nel 2012 il fatturato dell'industria italiana accusa una frenata pesante,
segnando appena +1,1%. Il dato resta bloccato sui livelli del 2008 e riesce a
chiudere in positivo solo grazie a un export ancora in crescita (ma anche questo
dato decelera). Intanto continuano a calare occupazione, produttività e
investimenti. Dopo il drastico crollo del 2011, c'è una ripresa marcata
dell'utile netto (+46,6%): il problema è che le ragioni della crescita sono
squisitamente finanziarie. Così dice l'analisi annuale dell'Ufficio Studi di
Mediobanca sui dati cumulativi di 2035 società con sede ed attività in Italia:
una fotografia precisa della coda della crisi.

L'aumento quasi impercettibile del fatturato (+1,1% sul 2011)  rappresenta una
forte decelerazione dopo i due anni abbastanza vivaci (+7,4% nel 2010, +8,5% nel
2011).  La frenata gela le speranze di recupero dei livelli di vendite del 2008:
le imprese sono rimaste dello 0,2% sotto quella soglia. E senza l'export il
quadro sarebbe stato molto peggiore. Le vendite italiane sono tornare a flettere
nel 2012 (-0,6%) e il crollo del 2009 (-14,2%) non è stato  recuperato: la
reazione del 2010 (+5,6%) e del 2011 (+4,6%) non è bastata e nel 2012 il
fatturato nazionale risulta del 5,8% più bassa dei livelli 2008. Il bilancio del
quadriennio, segnala l'Ufficio Studi di Mediobanca, è comunque positivo: le
esportazioni sono del 13,6% superiori al 2008. Mettendo insieme Italia ed estero
si arriva però appunto al fatturato totale invariato tra 2008 e 2012.
Preoccupante invece il dato sui margini industriali (Mon), sceso nel 2012 del
16,9% per le 2035 imprese considerate e ormai lontanissimo dai livelli pre-crisi
del 2007 (-36,8%). Nel solo manifatturiero, il calo dei margini è stato del
45,6% nei cinque anni. Meglio per le medie imprese (-32% rispetto al 2007) e per
il Made in Italy (-22,5%). Per quanto riguarda i settori, l'alimentare-bevande è
il solo comparto ad aver realizzato nel 2012 margini superiori al 2007 (+31,2%).
Solo il risultato netto è in forte ripresa sul 2011, con un +46,6% dovuto al
miglioramento del saldo finanziario (sostenuto da maggiori dividendi) e
soprattutto alla riduzione degli oneri straordinari, dimezzatisi per il venire
meno di gran parte delle svalutazioni occorse nel 2011, insieme a maggiori
plusvalenze da realizzo.  Tornando al fatturato diviso per settori il 2012 ha
portato l'avanzamento di quello industriale (+1,7%) e l'arretramento del
terziario (-1,2%). All'interno dell'industria sono cresciute però solo le
vendite dell'energetico (+8,7%).

LOAD-DATE: August 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             190 of 1000 DOCUMENTS


                                   La Stampa

                             9 agosto 2013 venerdì
                               NAZIONALE EDIZIONE

Negoziato Fiat-Renault per il Ducato in Russia

SECTION: ECONOMIA; Pag. 27

LENGTH: 176 parole


Renault e Fiat stanno negoziano per la realizzazione di alcuni veicoli
commerciali in Russia sulle linee di produzione della Zil. Lo riporta il secondo
quotidiano economico russo Vedomosti. Fonti industriali e di governo hanno
raccontato al giornale che Renault, Fiat e Zil hanno firmato la scorsa settimana
un «accordo preliminare» in vista di una «intesa definitiva entro la fine
dell'anno'» Secondo Vedomosti, i veicoli che dovrebbero essere prodotti, a
partire dal primo trimestre del 2014, sono la Renault Master e la Fiat Ducato,
con una produzione di 50 mila veicoli l'anno. I costruttori occidentali sono
molto interessati al mercato russo, che nel 2012 ha registrato una crescita
record dell'11%, pur subendo una contrazione lo scorso mese di marzo. Assemblare
auto in Russia consente ai gruppi stranieri di evitare di pagare una tassa sul
riciclaggio attualmente imposta sulle vetture importate in Russia e contestata
dalla Ue presso l'Organizzazione Mondiale del Commercio. La Zil, fondata nel
1916, è un marchio storico dei tempi dell'Urss.[r. e.]

LOAD-DATE: August 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             191 of 1000 DOCUMENTS


                                   La Stampa

                             8 agosto 2013 giovedì
                               NAZIONALE EDIZIONE

Boom per Telecom e le Popolari Giù Pirelli, si ferma Mediaset

BYLINE: Luigi; Grassia

SECTION: ECONOMIA; Pag. 29

LENGTH: 137 parole


Milano chiude la giornata come migliore  Borsa d'Europa con  l'indice  Ftse Mib
in rialzo dello 0,93%  e l'All Share che guadagna lo 0,83%.   Hanno aiutato il
listino milanese  le dichiarazioni della vigilia  sulla ripresa dell'economia in
Italia. Intorno ai 256 punti, in chiusura, lo spread Btp-Bund.Ancora in evidenza
Unicredit (+2,49%) all'indomani dei conti. Bene Banco popolare (+3,42%9 e Bper
(+3,95%). In deciso rialzo anche Mediobanca (+2,08%), Intesa Sanpaolo  (+1,99%),
e Mps (+1,81%). Brillante Telecom (+4,42%), reduce da diverse sedute negative.
Nell'energia, positive Enel (+1,86%), Eni (+0,41%), negativa  Saipem (-2,23%).
Fra gli industriali, in calo Pirelli (-1,05% dopo le perdite di ieri sul taglio
delle stime 2013) e Fiat (-0,42%). Negativa, dopo i rialzi delle ultime sedute,
anche Mediaset (-2,75%).

LOAD-DATE: August 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             192 of 1000 DOCUMENTS


                                   La Stampa

                             6 agosto 2013 martedì
                               NAZIONALE EDIZIONE

Ligresti pronti a chiedere 45 milioni a Mediobanca

SECTION: ECONOMIA; Pag. 23

LENGTH: 289 parole


I Ligresti tornano all'attacco di Mediobanca e presentano il conto. Secondo
l'agenzia Adnkronos, la famiglia di costruttori, a lungo azionista del gruppo
assicurativo Fondiaria Sai (Fonsai), ha chiesto che quel "papello" da 45 milioni
di euro che sarebbe stato siglato il 17 maggio 2012 dall'amministratore delegato
di Mediobanca, Alberto Nagel, sia considerato valido.

Un patto tra gentiluomini, secondo l'ingegnere di Paternò,  e come tale da
onorare.  Un contratto da considerare anche come patrimonio quando oggi il
Tribunale civile di Milano sarà chiamato a valutare la fondatezza dell'azione di
responsabilità da 245 milioni promossa dal commissario ad acta nominato
dall'Isvap, Matteo Caratozzolo. Il giudice di Milano dovrà valutare la
«plausibilità della pretesa di Fonsai» nei confronti di Ligresti ed ex vertici,
«la probabilità o meno» che i Ligresti disperdano i propri beni così da lasciare
a bocca asciutta i creditori e «la consistenza del patrimonio». In tal  senso si
inserisce la questione dei desiderata: i 45 milioni di controvalore delle azioni
Premafin della famiglia, la garanzia di un ruolo manageriale per Paolo in una
società svizzera di Fonsai, soldi su una banca di Montecarlo per Giulia e una
buonuscita per Jonella chiesti come risarcimento per farsi da parte. Un accordo
che  i Ligresti rivendicano come garanzia per poter evitare il sequestro. Oggi
intanto a Torino il tribunale del Riesame è chiamato a pronunciarsi sulla
richiesta di scarcerazione avanzata dai legali di Jonella Ligresti, detenuta dal
17 luglio, e di Salvatore Ligresti ai domiciliari nella sua abitazione in via
Ippodromo a Milano. Il ricorso riguarda anche l'ex ad Emanuele Erbetta   e l'ex
vicepresidente Antonio Talarico. [r.e.]

LOAD-DATE: August 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             193 of 1000 DOCUMENTS


                                   La Stampa

                             6 agosto 2013 martedì
                               NAZIONALE EDIZIONE

Segni di ripresa nei conti Pirelli Nel trimestre vendite +8,8%

BYLINE: luigi grassia

SECTION: ECONOMIA; Pag. 23

LENGTH: 352 parole


Il  secondo trimestre è stato di  forte ripresa per la Pirelli che  ha visto
crescere i ricavi  dell'8,8% a 1,59  miliardi  di euro e il margine operativo
lordo del 2,6% a 278,2 milioni di euro «grazie al contributo dei mercati
emergenti» ma anche «alla ripresa dell'Europa»,  come spiega una nota. Insomma
dai conti del grande produttore italiano di pneumatici  arrivano  buone
indicazioni di portata generale su un'economia che sta ripartendo. Le vendite in
crescita non portano però un aumento degli utili,  anzi nel periodo
aprile-giugno l'utile netto è sceso del 17,8% (a 78 milioni di euro) rispetto al
corrispondente periodo del 2012. Allargando la visuale a tutto il primo semestre
del 2013, i ricavi sono cresciuti a a 3,13 miliardi (+3,6%), mentre il margine
operativo lordo è sceso a 533,5 milioni di euro (-3,1%) e l'utile netto è calato
a 150,1 milioni di euro (-31,3%). Questo calo degli utili è dovuto a un effetto
sfavorevole dei cambi delle valute e all'adeguamento del valore delle quote di
Rcs e Mediobanca.Quanto alle prospettive  per l'intero 2013 la Pirelli «conferma
i target economico-finanziari» che erano stati indicati a maggio, ma con qualche
limatura.

In particolare, il fatturato consolidato dell'anno è atteso fra i 6,3 e 6,35
miliardi (contro i 6,3-6,4 miliardi indicati in precedenza); e il risultato
operativo consolidato è atteso a  «circa 810 milioni di euro», cioè in
corrispondenza del valore minimo compreso nella forbice indicata finora (810-850
milioni di euro). Sono confermati  a  400 milioni di euro gli investimenti  ed è
confermata  a oltre 200 milioni l'attesa della generazione di cassa
ante-dividendi. Sul piano industriale ieri è stato annunciato che la Pirelli si
prepara a salire al 65% nella joint-venture che ha in Russia, a conferma del
valore strategico di quel mercato Nei  prossimi mesi salirà dal 50% al 65%
mentre Russian Technologies resterà al 25% e Ghp Asset Management scenderà al
10. Gli accordi  prevedono che Pirelli possa incrementare ancora la  quota
grazie a  un'opzione sul restante 10% di Ghp e sul 15% della quota di Russian
Technologies.

LOAD-DATE: August 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             194 of 1000 DOCUMENTS


                                   La Stampa

                             4 agosto 2013 domenica
                               NAZIONALE EDIZIONE

Fiat sponsor tecnico dei World Master Games

SECTION: SPECIALI; Pag. 39

LENGTH: 63 parole


Fiat è sponsor tecnico dei "World Masters Games" in programma a Torino fino  a
domenica 11. Per la più importante manifestazione sportiva mondiale dedicata ad
atleti over 30, la Casa torinese   mette a disposizione dell'organizzazione una
flotta di vetture composta dai modelli Freemont, Qubo, Panda e la nuova 500L
living (nella foto), la variante a 7 posti del crossover Fiat.

LOAD-DATE: August 6, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             195 of 1000 DOCUMENTS


                                   La Stampa

                              3 agosto 2013 sabato
                               NAZIONALE EDIZIONE

In Rosso Telecom e Safilo Corrono Parmalat e Atlantia

BYLINE: Luca; Fornovo

SECTION: ECONOMIA; Pag. 27

LENGTH: 171 parole


Piazza Affari chiude la settimana in calo con l'indice Ftse Mib che ha ceduto lo
0,24% a 16.779 punti, appesantito da alcune trimestrali. Telecom cenerentola di
Piazza Affari (-4,23%) dopo l'ennesima svalutazione degli avviamenti che ha
mandato in rosso i conti del semestre. Male anche Intesa Sanpaolo (-1,99%) che
ha subito una flessione dell'utile. Le vendite hanno contagiato anche le banche:
da Ubi Banca (-3,28%) e dalla Popolare di Milano (-1,97%). Al mercato sono
invece piaciuti i conti dell'Enel (+2,11%) e di Atlantia (+3,28%), che hanno
raccolto la promozione da parte di diversi broker. In controtendenza  Mediobanca
(+3,25%), che chiude in testa al listino assieme a Prysmian (+3,36%). Le voci di
un delisting continuano a spingere Parmalat (+2,27%), salita ai massimi da sei
anni e sopra il prezzo dell'Opa lanciata nel 2011 da Lactalis. In luce anche
Gtech (+2,45%). In calo   Mediaset (-1,96%), che risente della sentenza
Cassazione che ha condannato Berlusconi. A picco Safilo (-6,52%), dopo conti
deludenti.

LOAD-DATE: August 5, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             196 of 1000 DOCUMENTS


                                   La Stampa

                             2 agosto 2013 venerdì
                               NAZIONALE EDIZIONE

Eni regina per ricavi, Exor scalza Enel

SECTION: ECONOMIA; Pag. 26

LENGTH: 97 parole


Eni si conferma al primo posto nella classifica delle imprese italiane per
fatturato nel 2012, seguita da Exor che scalza Enel dal secondo posto in virtù
del consolidamento di Chrysler. È quanto emerge dalla classifica stilata da R&S
Mediobanca, che registra l'andamento di tutti i maggiori gruppi industriali
quotati in Italia. Sul fronte bancario nel primo trimestre  i crediti dubbi
hanno superato quota 114 miliardi di euro. A marzo i deteriorati netti pesano
per il 9,3% degli affidamenti e per l'80,2% dei mezzi propri. Le situazioni più
critiche riguardano Mps e Banco Popolare.

LOAD-DATE: August 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             197 of 1000 DOCUMENTS


                                   La Stampa

                             1 agosto 2013 giovedì
                               NAZIONALE EDIZIONE

Crolla telecom, giù Enel e Rcs Controcorrente A2A e Industrial

BYLINE: Luigi; Grassia

SECTION: ECONOMIA; Pag. 27

LENGTH: 154 parole


Indici in lieve calo  a Piazza Affari  con il  Ftse Mib -0,37% e l'All Share
-0,32%. Forte calo per Telecom Italia (-6,27%) sulle indiscrezioni, smentite
dalla società, di un aumento di capitale. In evidenza A2A (+2,19%) dopo la
diffusione dei conti del semestre. Fra gli altri energetici, Enel -1,49%, Eni
-0,3%, Saipem -1,35%. Negativi i principali finanziari: Intesa Sanpaolo -0,49%,
Mps -1,25%, Popolare Milano -1,29%, Ubi -0,44%. Invariata Unicredit; in
controtendenza Mediobanca (+0,52%). In controtendenza  Generali (+0,89%) alla
vigilia dei conti. Pirelli in calo dell'1,79%. Fiat in flessione dello 0,75%
all'indomani dei conti di periodo e nel giorno del pronunciamento della corte
del Delaware. Ma la cugina Industrial fa +2,83% grazie all'ottima semestrale.
Realizzi su Mediaset (-1,91) in vista della sentenza della Cassazione. Sempre
fra gli editoriali, calo di Rcs (-1,98%) nella giornata dei conti trimestrali.

LOAD-DATE: August 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             198 of 1000 DOCUMENTS


                                   La Stampa

                             1 agosto 2013 giovedì
                               NAZIONALE EDIZIONE

Chrysler, a Fiat il primo round sul prezzo della quota di Veba

BYLINE: teodoro chiarelli

SECTION: ECONOMIA; Pag. 24

LENGTH: 618 parole


Primo round a Sergio Marchionne in terra americana nella controversia con Veba
sulla definizione del prezzo a cui il Lingotto potrà acquistare le azioni
Chrysler in mano al fondo pensioni dei lavoratori dell'auto Uaw. Tappa
importante, forse decisiva, anche se una soluzione definitiva ancora non c'è.
La Corte del Delaware ha dato ragione a Fiat su due punti importanti per
stabilire il valore delle azioni Chrysler, di cui Veba detiene ancora il 41,5%:
l'inclusione del debito e dell'ebitda della società americana nei calcoli per la
valutazione delle azioni, come chiesto da Fiat. Veba riteneva che i 4,6 miliardi
detenuti da Chrysler per pagare i benefici pensionistici non dovessero essere
considerati come debito,  Fiat diceva di sì. Inoltre per il fondo sarebbe stato
sbagliato, come chiesto da Torino, includere l'ebitda per calcolare il prezzo
dell'azione Chrysler. Su entrambi i punti, secondo il giudice, è corretta
l'interpretazione della Fiat.Restano  altri nodi da sciogliere, parametri che la
Corte stabilirà nell'ambito di un'ulteriore istruttoria.

Il giudice del Delaware, Donald Parsons, nelle 51 pagine del "memorandum
opinion", spiega che «l'interpretazione di Fiat riflette l'unica interpretazione
ragionevole del contratto in questione». A questo punto Fiat è riuscita a
dimostrare alcune, ma non tutte le sue affermazioni:  secondo il magistrato, non
ha ancora dimostrato che Veba può cedere 54.154 mila azioni Chrysler al Lingotto
per 139,7 milioni di dollari, valore indicato dalla casa automobilistica
torinese. La causa dunque non è chiusa, anche se il Lingotto «auspica che
attraverso l'istruttoria richiesta dalla Corte possano essere presto risolte le
poche questioni ancora aperte».Fiat ha esercitato la prima delle cinque opzioni,
pari al 3,3% di Chrysler, a luglio 2012, ma le controparti non sono riuscite a
mettersi d'accordo sul prezzo, passando la palla alla Corte del Delaware. Le
cinque call option in mano al Lingotto riguardano il 16,6% del capitale di
Chrysler, da esercitare in tranche semestrali pari al 3,32% ciascuna. Al momento
il Lingotto ha esercitato tre opzioni, offrendo 592,4 milioni di dollari per il
10% circa della controllata americana, quota che permetterebbe alla società
guidata da Sergio Marchionne di salire al 68,5% dall'attuale 58,5%. Il restante
24,9% di Chrysler in mano a Veba non è soggetto a call option e il sindacato ha
già avviato a inizio anno la procedura per la quotazione in Borsa di una quota
pari al 16,6% della società. Dalle auto di Fiat-Chrysler, alle macchine agricole
e ai camion di Fiat Industrial. «Mai visto risultati così spettacolari», ha
commentato ieri Marchionne durante la conference call con gli analisti sui dati
del secondo trimestre 2013. Fiat Industrial ha chiuso il periodo con un utile
netto in crescita del 30,7% a 340 milioni di euro e ricavi per 6,8 miliardi
(+3,1%, che diventa +5,4% a cambi costanti) grazie alla crescita dei business
delle macchine per l'agricoltura e dei motori che ha compensato le più difficili
condizioni di mercato nei settori delle macchine per le costruzioni e dei
veicoli industriali. L'utile della gestione ordinaria è stato  di 633 milioni,
con un margine sui ricavi del 9,3%. Il titolo ha brillato in Piazza Affari
chiudendo in crescita del 2,83% a 9,25 euro. Confermati i target 2013: ricavi in
crescita tra 3 e 4%, incremento del margine della gestione ordinaria tra 7,5 e
8,3%, indebitamento netto industriale tra 1,4 e 1,6 miliardi di euro. Mentre si
avvicina la data della quotazione a Wall Street di Cnh Industrial, nata dalla
fusione fra le società delle macchine agricole del movimento terra: «Sarà nella
terza o quarta settimana di settembre», ha annunciato Marchionne.

LOAD-DATE: August 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             199 of 1000 DOCUMENTS


                                   La Stampa

                             1 agosto 2013 giovedì
                               NAZIONALE EDIZIONE

La Cassazione respinge il ricorso Fiat

SECTION: ECONOMIA; Pag. 24

LENGTH: 187 parole


La sezione lavoro della Corte di cassazione ha respinto il ricorso della Fiat
contro la decisione della Corte di Appello di Potenza che nel 2012 reintegrò tre
operai della Sata di Melfi (Potenza). I tre erano stati  licenziati dopo che,
durante uno sciopero, bloccarono un carrello per il trasferimento di materiali a
chi non scioperava. La notizia si è appresa a Potenza dall'avvocato della Fiom,
Lina Grosso, e dal segretario regionale dello stesso sindacato, Emanuele De
Nicola. I tre - Giovanni Barozzino, dal febbraio scorso senatore di Sel, Antonio
Lamorte e Marco Pignatelli - furono licenziati nel 2010. In un primo tempo il
ricorso della Fiom fu accolto ma la Fiat non fece  rientrare in fabbrica i tre
operai. Un anno dopo, un altro giudice accolse il ricorso della Fiat e scattò il
licenziamento, poi di nuovo revocato dalla Corte di Appello. Secondo il legale
dei lavoratori, la Cassazione non ha ritenuto volontario o premeditato il blocco
della produzione: i tre operai - due dei quali delegati Fiom - avrebbero
interrotto casualmente i carrelli adibiti al trasporto del materiale alle linee
di produzione.

LOAD-DATE: August 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             200 of 1000 DOCUMENTS


                                   La Stampa

                             30 luglio 2013 martedì
                               NAZIONALE EDIZIONE

Franano Popolare Milano e Bper Giù Telecom, bene Fiat e Pirelli

BYLINE: Luigi; Grassia

SECTION: ECONOMIA; Pag. 26

LENGTH: 157 parole


Lo  scivolone delle banche popolari e del Monte dei Paschi pesa su Piazza Affari
che chiude in deciso rosso con l'indice Ftse Mib -0,89% e l'All Share -0,88%.
Pesanti la Popolare di Milano (-5,9%) e Bper (-5,3%) dopo i giudizi espressi da
Fitch venerdì. Mps giù del 4,6% a causa della revisione al piano di
ristrutturazione chiesto dall'Unione europea. Fra gli altri titoli finanziari,
Mediobanca -3,72%, Unicredit -2,24%, Intesa Sanpaolo -0,29% e Generali
-0,21%.Nell'energia,  Eni -1,67%, Enel -1,04% e Saipem -1,41%. Telecom Italia in
flessione del 2,85% in vista del cda sui conti semestrali di giovedì.Brillante
invece Fiat (+3,11%) alla vigilia della semestrale. Bene anche Pirelli (+2,13%).
Positive Finmeccanica (+0,68%), Ansaldo Sts (+0,14%) e Impregilo (+0,12%).Un
buon input  è venuto al mercato dalla domanda sostenuta e dai rendimenti in
ritirata nell'asta Bot a sei mesi, regrediti allo  0,799% contro l'1,053% del
mese scorso.

LOAD-DATE: August 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             201 of 1000 DOCUMENTS


                                   La Stampa

                             26 luglio 2013 venerdì
                               NAZIONALE EDIZIONE

Scattano Mediobanca, Bpm e Cir In frenata Diasorin e Prysmian

BYLINE: Luca; Fornovo

SECTION: ECONOMIA; Pag. 25

LENGTH: 161 parole


Piazza Affari limita i danni e chiude poco sotto la parità (Ftse Mib -0,07%) una
seduta passata per buon parte in calo.  Tra le banche, che nel complesso
dribblano il taglio del rating di Standard & Poor's, scatta Bpm (+2,06%) dopo il
rinnovato pressing di Bankitalia per la trasformazione in Spa. Forti Mediobanca
(+2,1%) e Azimut (+1,13%) quest'ultima dopo la trimestrale e lo shopping in
Italia. Vendite invece su Ubi (-1,53%) e Banco Popolare (-1,37%)Nel giorno del
Consiglio d'amministrazione sui conti sale Luxottica (+0,81%), bene anche
Autogrill (+0,89%) e Atlantia (+1,54%) mentre il primo sì dell'Agcom allo
scorporo della rete non aiuta Telecom (-0,12%).  Diasorin (-2,03%) in chiusura
toglie la maglia nera a Prysmian (-0,87%), per buon parte della giornata la
peggiore. Corre  Cir (+1,8%) che beneficia dei risultati gestionali di Sorgenia,
bene anche Cofide (+1,62%). Segno più per Rcs (+1,62%) con la fotografia dei
soci sopra il 2% fornita dalla Consob.

LOAD-DATE: July 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             202 of 1000 DOCUMENTS


                                   La Stampa

                             25 luglio 2013 giovedì
                               NAZIONALE EDIZIONE

Fondi, tornano i rendimenti Ma per i costi nuovo record

BYLINE: francesco spini

SECTION: ECONOMIA; Pag. 26

LENGTH: 478 parole


I fondi comuni di investimento italiani distruggono ricchezza in compenso sono
sempre più cari. Mai tenera, la consueta analisi dell'Ufficio Studi di
Mediobanca sul mondo del risparmio gestito, non si smentisce. Chi avesse
investito in tutti i fondi italiani negli ultimi 29 anni avrebbe visto il
patrimonio aumentare di 3,7 volte.

Se avesse scelto un semplice Bot a 12 mesi il gruzzolo sarebbe cresciuto di 4,8
volte. Un euro impiegato in fondi  si sarebbe trasformato in 4,7 euro, coi Bot
in 5,8. Il Bot vince anche rispetto a un fondo obbligazionario che avrebbe
trasformato quell'euro in 5,2 euro. Secondo Piazzetta Cuccia, dunque, i fondi si
confermano distruttori di ricchezza per l'economia italiana: rispetto a impieghi
cosiddetti risk free (il Bot, appunto) il deficit di rendimenti in 5 anni è
stato di 25 miliardi, 7 miliardi in 10 anni, ben 81 miliardi in 15 anni.Certo,
ci si può consolare con il 2012, quando, grazie all'impostazione dei mercati, le
cose son girate meglio: 13,5 miliardi di utili per i conti dei fondi, e un
rendimento medio del 6,2%. Gli obbligazionari fanno +7,4%, i bilanciati +8% ma
parte del leone la fanno gli azionari con un +10,4%, meno però di quanto abbia
fatto la Borsa Italiana (+11,4%) e i mercati internazionali sintetizzati
nell'indice Msci (+12,6%). In compenso i fondi hanno premuto l'acceleratore
sulle commissioni, che tornano ai livelli pre-crisi del 2007: 1,3% sul
patrimonio, in tutto 2,4 miliardi addebitati ai risparmiatori. In particolare i
fondi azionari - emerge dall'analisi di Piazzetta Cuccia - con costi pari al
2,8% toccano il massimo storico. A incidere sono le commissioni di incentivo
allo 0,4%, a loro volta al punto più alto. Gli obbligazionari, con l'1,2%
toccano i massimi dal 2011, il bilanciati chiedono commissioni all'1,8% contro
l'1,6% del 2011. I fondi azionari tricolori hanno oneri pari a tre volte e mezzo
quelli Usa, gli obbligazionari costano il  doppio che oltreoceano, i monetari 4
volte. Nel 2012 sono andati bene anche i fondi pensione. Ma fatto 100 l'anno
2000, i negoziali hanno chiuso l'anno passato con un rendimento del 37,3%,
inferiore al 38,7% della rivalutazione del Tfr. Peggio han fatto i fondi aperti
col  9,1%, perdendo anno per anno il confronto con il Tfr.  Sul fronte raccolta,
nei primi tre mesi dell'anno le sottoscrizioni di fondi comuni  hanno superato i
riscatti per 6,7 miliardi (12,8 per gli italiani). A fine 2012, però il
patrimonio è risultato il secondo più basso degli ultimi 15 anni. La sua
incidenza sul Pil è dell'8% quando nel '99 era del 42%. In Europa questa è
salita dal 48 al 69%. Rispetto al 2007 il patrimonio gestito mondiale è salito
del 14,6% a 20.340 miliardi di euro. Primi in classifica gli Usa, l'Italia perde
posizioni per il quarto anno consecutivo: viene superata dalla Svezia e scivola
in quattordicesima posizione, tallonata dal Sudafrica.

LOAD-DATE: July 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             203 of 1000 DOCUMENTS


                                   La Stampa

                            24 luglio 2013 mercoledì
                               NAZIONALE EDIZIONE

I soci olandesi danno via libera a Cnh-Industrial

SECTION: ECONOMIA; Pag. 23

LENGTH: 132 parole


Gli azionisti di Cnh Global hanno approvato ieri, nell'assemblea straordinaria
che si è svolta ad Amsterdam, la fusione con Fiat Industrial nella nuova società
che si chiamerà Cnh Industrial. Ogni azionista Cnh riceverà 3,828 azioni comuni
di Cnh Industrial per ogni azione di Cnh Global che possiede al momento della
fusione. Lunedì avevano detto sì il 97,83% di sì degli azionisti di Fiat
Industrial. L'operazione, secondo l'ad del Lingotto Sergio Marchionne,
«rappresenta l'inizio di una nuova era industriale per il Gruppo Fiat». Cnh
Industrial sarà «un gruppo diversificato ed esteso all'intero mondo dei veicoli
industriali. Un gruppo razionale, solido, efficiente», ha detto ancora
Marchionne, che sarà il presidente di Cnh Industrial, mentre l'ad verrà deciso
entro la fine di settembre.

LOAD-DATE: July 26, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             204 of 1000 DOCUMENTS


                                   La Stampa

                             23 luglio 2013 martedì
                               NAZIONALE EDIZIONE

Rcs, dalle banche 18 milioni per il 4,6% del capitale

SECTION: ECONOMIA; Pag. 25

LENGTH: 99 parole


Le banche del consorzio di garanzia per l'aumento di capitale di Rcs hanno
sottoscritto l'inoptato. L'operazione, dal valore di 18,1 milioni di euro,
riguarda 14,7 milioni di azioni ordinarie pari al 4,68% delle azioni di nuova
emissione. Il consorzio di garanzia è composto da Banca Imi, Bnp Paribas, Banca
Akros, Banca Aletti, Commerzbank, Mediobanca, Ubi Banca e Credit Suisse. Il
nuovo capitale sociale di Rcs risulta quindi pari a 475 milioni di euro,
rappresentato da 532.141.607 azioni, di cui 424.913.592 ordinarie, 29.349.593
risparmio di Categoria A e 77.878.422 risparmio di Categoria B.

LOAD-DATE: July 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             205 of 1000 DOCUMENTS


                                   La Stampa

                             23 luglio 2013 martedì
                               NAZIONALE EDIZIONE

Zanonato visita la fabbrica Maserati

SECTION: ECONOMIA; Pag. 25

LENGTH: 255 parole


Il ministro dello Sviluppo economico, Flavio Zanonato  fa tappa a Torino per
vedere lo stabilimento Fiat che produce le Maserati. Ieri il ministro  ha
visitato  l'impianto di Grugliasco (Torino), che è stato chiamato  Avvocato
Giovanni Agnelli Plant, dove sono in produzione la Maserati Quattroporte, che
recentemente è commercializzata in tutto il mondo, e la Maserati Ghibli che sarà
lanciata sui mercati internazionali ad agosto.Ad accogliere Flavio Zanonato sono
stati l'amministratore delegato della Fiat, Sergio Marchionne, e il responsabile
della Region Eemea di Fiat-Chrysler, Alfredo Altavilla.

Nel corso della visita, il ministro dello Sviluppo economico ha potuto vedere le
linee di lastratura e di montaggio delle due vetture e si è fermato a salutare
in più occasioni i lavoratori impegnati nelle produzioni.L'impianto di
Grugliasco, dove l'attività produttiva era cessata nel settembre 2006, è stato
acquisito dal gruppo Fiat nel novembre 2009. Tra i lavori che sono stati
realizzati per  ammodernare e rinnovare la fabbrica e per sviluppare i due nuovi
modelli, Fiat ha investito, nel complesso, più di un miliardo di euro. I
dipendenti sono oltre 950 e la capacità produttiva è di circa 130 vetture al
giorno su due turni. «Marchionne mi ha ribadito che vuole mantenere
l'investimento sul nostro territorio. Lo hanno già fatto con la Maserati a
Grugliasco» ha detto intanto ieri  il presidente della Regione Piemonte, Roberto
Cota, a proposito della richiesta  dell'ad Fiat: «Regole certe o non investo
più».[r.e.]

LOAD-DATE: July 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             206 of 1000 DOCUMENTS


                                   La Stampa

                             19 luglio 2013 venerdì
                               NAZIONALE EDIZIONE

Corrono Bpm e Banco Popolare In rosso Telecom e Buzzi

BYLINE: Luca; Fornovo

SECTION: ECONOMIA; Pag. 27

LENGTH: 167 parole


Piazza Affari, la migliore in Europa,  chiude in forte rialzo  con l'indice Ftse
Mib che sale del 2,28% a 16.053 punti e l'All Share del 2,12% a 17.084.  Sul
listino, reagiscono bene  le banche popolari con Bpm che guadagna l'8,73% mentre
Banco Popolare sale dell'8,76%. Bene   Ubi banca (+5,27%) e Bper (+7,47%).
Mediobanca sale del 2,96%, accelerano sul finale Unicredit (+4,32%) e Intesa
Sanpaolo (+3,69%). In rosso Telecom (-1,97%) sulle indiscrezioni sul futuro del
business in Brasile. Nelle assicurazioni balzo in avanti per Generali (+2,63%);
sale Fondiaria Sai (+2,93%) mentre si ragiona del futuro della fusione con
Unipol (+2,34%). Nel comparto industriale, Fiat guadagna il 2,77% e Pirelli,
promossa da Jp Morgan, segna un +4,09%. Bene Eni (+1,16%) ed Enel (+2,47%);
Saipem sale del 2,93%. Tra i pochi segni negativi, si segnalano Buzzi (-3,51%) e
Campari (-1,9%). L'immobiliare  Prelios termina la seduta a -0,66% a 0,60 euro
in attesa che, lunedì, arrivi sul mercato l'aumento di capitale.

LOAD-DATE: July 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             207 of 1000 DOCUMENTS


                                   La Stampa

                             19 luglio 2013 venerdì
                               NAZIONALE EDIZIONE

Dalle carte dell'indagine spunta anche una tonnellata di aragoste

BYLINE: Massimiliano Peggio

SECTION: ECONOMIA; Pag. 11

LENGTH: 717 parole


Quanti affari sotto il sole della Sardegna, con gli amici che contano, a
consumare «quintali di aragoste». Il Tanka Village dei Ligresti, a Villasimius,
era il «Bibillionaire della finanza». Un luogo così prezioso, per l'immagine
della famiglia, da finire tra le condizioni elencate nel «papello»
dell'inchiesta di Milano, il foglio che conterrebbe il presunto patto tra
Salvatore Ligresti e Mediobanca per uscire da Premafin. Stessa spiaggia, stesso
ombrellone, stessa cabina vip. E basta consultare Tripadvisor per capire che al
Tanka il sole non è uguale per tutti. «La delusione più grande - scriveva in una
recensione del 2011 un tripper di Modena da anni cliente della struttura - è
stata la totale disparità di trattamento che il signor Ligresti (gestore
dell'albergo) riserva ai suoi amichetti.

Il signorotto si è riservato l'area più bella della spiaggia, il ristorante più
bello, e le camere più belle. Anche l'animazione di Paolo Arcuri (quella seria,
non quell'altra per intendersi) era riservata solo per Ligresti & co».Così anche
i racconti delle feste al Tanka Village sono finiti tra gli atti d'indagine che
la procura ha depositato in tribunale. «Stanno facendo le pulci all'ingegnere,
questo è poco ma sicuro!» dice a Fausto Marchionni, ex ad di Fonsai, un suo
amico non indagato. La telefonata intercettata dalla Guardia di Finanza di
Torino è dello scorso aprile. «Ah sì?» risponde l'ex manager. L'amico: «Stanno a
guardare anche i conti dell'Atahotel (società riconducibile ai Ligresti
proprietaria del resort ndr) ah!». Marchionni: «I conti dell'Atahotel quando lui
non pagava?». L'amico: «Certo. Non ha mai pagato se è per questo. Pare che ci
sia un quintale, no una tonnellata di aragoste in un conto. Una tonnellata! Fai
presto sai? Inviti un po' di gente... un'aragosta pesa un chilo. Tu sai quante
cene venivan fatte lì, al Tanka...». E gli interlocutori sono preoccupati che i
magistrati  finiscano per mettere in naso anche su quelle spese folli, perché
potrebbero venire fuori «le cose più incredibili...». Marchionni però si
affretta a dire: «Sta a vedere che vengono anche da me! Io per la verità al
Tanka ho sempre pagato».La telefonata prosegue eloquente. Da lì si può intuire
lo stile della famiglia: vip e affari, tra feste con imitatori di La Russa e
banchetti sontuosi. Il resort della Sardegna, che i manager erano costretti a
«frequentare», e non solo per andare al mare, era una «prosecuzione
dell'ufficio». Al Tanka si facevano tante «relazioni pubbliche, te incontravi
questo, quello incontrava quell'altro, il ministro incontrava questo, il
sottosegretario...direttore... tutti gli amici.... Le cose le sappiamo» dice
l'amico di Marchionni. E aggiunge: «Niente di male, solo che era un periodo di
grande splendore e, con una eccessiva leggerezza, si fecero certe cose! Andavano
fatte in maniera diversa! Ti ricordi?  Saltò fuori che quello non aveva pagato
il conto, quell'altro era ospite, era successo un casino...». Risponde
Marchionni: «Dimmelo a me, quanto perdemmo Atahotel, che razza di casino che
feci perché pagassero un po' tutti».  Il conto era forse un optional per i vip.
A casa dei Ligresti si sentivano tutti ospiti nel periodo d'oro. A pagare ci
pensavano altri. Tutto a carico delle società. Poi però i «nodi sono venuti al
pettine» a forza di elargire ospitalità, e il sul Tanka Village si è abbattuta
un'eclissi di austerità. Qualcuno non la presa bene.Come un prefetto, che  si
arrabbiò quando gli presentarono il conto. «Quando gli han detto che doveva
pagare, non è più venuto!». Al telefono i due interlocutori lo chiamano con nome
in codice. «Sierra Mike - dice l'amico di Marchionni - era permaloso, perché non
ha mai pagato in vita sua. Sai come vanno queste cose. Ho detto all'ingegnere
vacci piano perché qua..». L'ex ad risponde: «So che si è arrabbiato moltissimo,
perché io gli avevo detto no! deve pagare anche lui? Per la miseria!!! Non
L'avessi mai fatto. Lesa maestà». Ma l'ingegnere, a detta degli interlocutori,
non era il solo ad avere delle manie. Parlando di una spesa folle di uno dei
familiari, Marchionni si altera: «Mi ricordo quella volta che mi arrabbiai...
300 yogurt per una settimana, ma chi c... li mangia sti' 300 yogurt?». L'amico:
«300 yogurt? Ma non è nulla a confronto di quello che ho visto io!».

LOAD-DATE: July 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             208 of 1000 DOCUMENTS


                                   La Stampa

                             19 luglio 2013 venerdì
                               NAZIONALE EDIZIONE

Fonsai? Un villaggio vacanze con premi per parenti e amici

BYLINE: FRANCESCO MANACORDA

SECTION: ECONOMIA; Pag. 11

LENGTH: 829 parole


Non solo aragoste, non solo ombrelloni. Tutto, in casa Ligresti, era davvero una
sorta di Tanka Village della finanza, un villaggio vacanze  con benefici per gli
ospiti più prestigiosi, trattamenti di favore riservati a famigli e familiari,
remunerazioni assicurate per chi sedeva al tavolo dei tanti consigli
d'amministrazione del gruppo e qualche aggiunta gradita per chi si ritrovava
consigliere delle non poche società con cui, via Mediobanca, l'Ingegnere aveva
intrecci stretti. Incarichi multipli e remunerazioni conseguenti, così per i tre
figli: Jonella che fino alla cessione di Fonsai a Unipol lo scorso anno è stata
presidente, e poi vicepresidente, di Fonsai, consigliere di amministrazione
della stessa Mediobanca, consigliere di amministrazione di Italmobiliare; Giulia
che ha avuto le cariche di presidente e amministratore delegato della holding
Premafin, di vicepresidente di Fonsai e di consigliere di amministrazione di
Pirelli; Paolo con la presidenza dell'Immobiliare Lombarda, la vicepresidenza di
Premafin e della Milano Assicurazioni, e posti nel cda della Fonsai, del Milan e
dell'Alitalia (in quest'ultimo siede tuttora). Facile capire come si sia
arrivati alla cifra tonda di 70 milioni distribuita nel corso degli anni dal
gruppo alla famiglia, anche se in quel funesto 2011 lo stesso Don Salvatore si
era dovuto accontentare di soli 250 mila euro di consulenze. Ma anche per i
parenti stretti e gli amici c'è sempre stato posto nei cda delle società «di
famiglia». La moglie di Paolo, Barbara De Marchi, sedeva nel consiglio della
Milano, i mariti di Giulia e Jonella - Luca Ortigara e Omar Bonomelli - sono
stati cooptati nel cda della Immobiliare Lombarda.

E i sodali di vecchia data La Russa, hanno avuto sempre un posto nel cda di
Premafin: prima occupato dal nonno Antonino, poi, sette anni fa, preso dal
neolaureato in Legge Geronimo, figlio di Ignazio. A loro, ed ad altri figli
d'arte come Simone Tabacci e Luigi Pisanu, che erano rispettivamente consiglieri
della Milano Assicurazioni e dell'Immobiliare Lombarda, le retribuzioni - almeno
fino allo scorso anno - erano sempre assicurate. Nell'annus horribilis del
gruppo, il 2011, ad esempio, mentre Fonsai chiudeva il bilancio con oltre un
miliardo di perdita, la compagnia  riuscì a distribuire 2,5 milioni alla
presidente Jonella, 2,12 milioni al fratello Paolo e 837 mila euro a Giulia, che
però assommava anche la retribuzione come presidente di Premafin e riceveva
dalla compagnia, per prodotti della sua azienda di borse Gilli, altri 320 mila
euro.  Nello stesso anno a Geronimo La Russa andarono 350 mila euro, a suo zio
Vincenzo, consigliere sempre in Fonsai, altri 320 mila euro. E ancora 2,2
milioni al vicepresidente Carlo Talarico, la cui figlia Alessandra sedeva nel
cda della Milano, e 1,42 milioni a Fausto Rapisarda, segretario del consiglio
d'amministrazione e uomo storicamente vicinissimo all'Ingegnere. Il modello
Ligresti, con le sue peculiari formule di governance,  non ha attirato grande
attenzione da parte delle autorità di vigilanza - nè ha  turbato più di tanto,
nel corso  degli anni, quel vastissimo mondo finanziario che con Premafin e
FonSai ha avuto a che fare. Facile capire il perché: finché l'Ingegnere e il suo
vacillante impero sono stati funzionali alla sopravvivenza di un sistema coeso e
bloccato a nessuno - banche in primis -  conveniva mettere in discussione quello
che accadeva, in barba ai soci di minoranza, nelle segrete stanze societarie di
casa Ligresti. Poi con la crisi finanziaria che incombeva e i conti della Fonsai
sempre più difficili da tenere in vita con la rianimazione artificiale, lo
strappo. Ieri nella city milanese la vicenda del costruttore che volle farsi re
delle assicurazioni, debitamente sostenuto dalla politica e da Mediobanca, non
ha destato troppi brividi, L'epoca dell'Ingegnere, sostengono in molti, era di
fatto già finita negli ultimi due anni, da quando proprio l'alleata di un tempo
Mediobanca, sotto la gestione di Alberto Nagel, aveva deciso che Fonsai andava
ricapitalizzata e che per farlo serviva un altro socio, più affidabile di
Ligresti. Quei salotti buoni di cui Ligresti è stato per anni un pilastro lo
avevano insomma già rimosso, come testimonia anche la portinaia del numero 42 di
Viale Majno, secondo cui ormai da tempo le grandi cene a cui l'Ingegnere
riceveva a casa tutta la Milano che conta, si fossero diradate fino a sparire.
Un'espulsione dalla comunità finanziaria dovuta dunque più a motivi di cessata
utilità che non a problemi di galateo societario, sempre agevolmente ignorati. E
un'espulsione che i Ligresti, nati e cresciuti nella bambagia societaria in cui
li aveva avvolti Don Salvatore, non riescono a capacitarsi. Giulia Ligresti,
raccontano le carte della Procura di Torino, «nel corso di tre deposizioni... ha
ribadito a più riprese la tesi del "complotto delle banche e dei salotti che
contano", senza fornire alcun elemento a chiarimento delle condotte in
contestazione».

LOAD-DATE: July 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             209 of 1000 DOCUMENTS


                                   La Stampa

                             18 luglio 2013 giovedì
                               NAZIONALE EDIZIONE

SECTION: REGIONALE; Pag. 41

LENGTH: 70 parole


SavonaCalendario per Unicefal Museo della Fiat 500Dodici bambini di etnie
differenti sono i protagonisti di un calendario 2014 pro Unicef  realizzato al
Museo  della Fiat 500 a Garlenda. «Io come Tu, uguali per la pelle» è il
messaggio lanciato dal Fiat 500 Club Italia con i visi dei bambini con i colori
dei diversi continenti. I proventi della vendita  saranno  devoluti a Unicef per
la lotta alla mortalità infantile.

LOAD-DATE: July 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             210 of 1000 DOCUMENTS


                                   La Stampa

                            17 luglio 2013 mercoledì
                               NAZIONALE EDIZIONE

Chiuso l'aumento di Rcs Alle banche il 7 per cento

BYLINE: luca fornovo

SECTION: ECONOMIA; Pag. 27

LENGTH: 459 parole


L'aumento di capitale da 421 milioni di euro della Rizzoli si  è chiuso con un
sostanziale successo. Al termine dell'offerta in Borsa dell'inoptato, la
ricapitalizzazione è risultata sottoscritta al 92,7% delle azioni ordinarie per
un controvalore totale di 409,9 milioni (ovvero 300.281.817 azioni). Alle
banche del consorzio di garanzia di Rcs toccherà ora fare il resto, cioè
sottoscrivere il 7,3% del  capitale del gruppo editoriale, per la precisione
14.731.359 azioni ordinarie, sborsando complessivamente  18,19 milioni di euro.
Il  consorzio comprende  Banca Imi (gruppo Intesa Sanpaolo), Bnp Paribas, Banca
Akros, Banca Aletti, Commerzbank, Mediobanca, Ubi Banca e Credit Suisse.

A fare la parte del leone toccherà a Intesa che in base agli accordi si è
impegnata a rilevare il 40% dell'inoptato, nel caso in questione si tratta di
una quota del 3% di Rcs. Una partecipazione che verrà inserita nel bilancio di
Banca Imi e che sarà disponibile  a essere immediatamente venduta sul mercato.
Ovvero questo 3% di Rcs che verrà acquistato non si andrà a sommare  al 5% che
la banca di Cà de Sass già possiede nella Rizzoli. Del 14% dei diritti
sull'inoptato (che equivale all'11% del capitale della Rizzoli), secondo fonti
finanziarie  meno del 7% sarebbe stato rilevato da soggetti privati e fondi, ma
tra questi non ci sarebbe nessun Mister X, cioè nessun socio forte interessato a
fare il partner industriale del gruppo che edita il Corriere della Sera.  Sembra
quindi improbabile che l'imprenditore Urbano Cairo, editore di La7,  possa aver
comprato quote rilevanti di Rcs.  Un altro 7,7% dei diritti sarebbe invece stato
comprato da trader e fondi speculativi scommettendo su margini di guadagno sui
movimenti delle opzioni. Margini che poi non si sono concretizzati e di
conseguenza questi operatori avrebbero preferito quindi non convertire più i
diritti in azioni del gruppo editoriale. Comunque, per sapere chi ha comprato
bisognerà attendere ancora qualche giorno visto che per far scattare l'obbligo
di comunicazione alla Consob dei soci con quote rilevanti (oltre 2%) è
necessario prima il deposito del nuovo capitale sociale al registro delle
imprese. Cosa che gli uffici di Rcs dovrebbero fare nei prossimi giorni in modo
tale da arrivare alla riunione del patto di sindacato e del Cda del 31 luglio
con un quadro chiaro dell'assetto di controllo.Al momento si presume  che
l'azionariato sia così composto:  Fiat con una quota del 20,5%, seguita da
Mediobanca col 15,4% (più la quota del consorzio di garanzia). Poi  Diego Della
Valle con l'8,99%, ma fuori dal Patto; seguirebbero tra gli altri  Fonsai
(5,6%), Pirelli (5,4%) e Intesa Sanpaolo (5% circa più accollo). Mentre la
famiglia Pesenti (Italmobiliare) dovrebbe essere al 3,8%.

LOAD-DATE: July 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             211 of 1000 DOCUMENTS


                                   La Stampa

                             15 luglio 2013 lunedì
                               NAZIONALE EDIZIONE

Dalle banche 500 milioni a Edison

SECTION: TUTTOSOLDI; Pag. 27

LENGTH: 75 parole


Edison ha sottoscritto un contratto di finanziamento da 500 milioni  di euro con
un pool di banche. L'operazione, spiega una nota,  «è parte del più ampio piano
di rifinanziamento, avviato  nell'aprile scorso. Con questa nuova linea di
credito Edison  - si legge  ancora - rafforza ulteriormente il proprio grado  di
elasticità finanziaria». Tra le banche finanziatrici figurano  Banca Imi, Bbva,
Bnp Paribas, Credit Agricole Cib,  Mediobanca e Unicredit.

LOAD-DATE: July 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             212 of 1000 DOCUMENTS


                                   La Stampa

                             13 luglio 2013 sabato
                               NAZIONALE EDIZIONE

La crisi è costata 100 miliardi alle banche europee

SECTION: ECONOMIA; Pag. 25

LENGTH: 70 parole


Gli ultimi due anni di crisi sono costati quasi 100 miliardi di euro alle grandi
banche europee, solo per gli oneri straordinari. Così, mentre gli istituti
statunitensi reagiscono alla crisi, i big del credito europei perdono quota, si
indebitano più degli Stati e riducono i prestiti a famiglie e imprese. Ma,
scrive il rapporto di R&S di Mediobanca, puntano sui titoli sovrani dei Paesi
più deboli che rendono di più.

LOAD-DATE: July 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             213 of 1000 DOCUMENTS


                                   La Stampa

                             12 luglio 2013 venerdì
                               NAZIONALE EDIZIONE

Continua la marcia di Bpm Balzo di Maire Tecnimont

BYLINE: Luigi; Grassia

SECTION: ECONOMIA; Pag. 29

LENGTH: 166 parole


Piazza Affari chiude invariata con l'indice Ftse Mib  perfettamente immobile  e
l'All Share -0,07%. Sopra i 285 punti lo spread Btp-Bund, malgrado il buon esito
dell'asta dei titoli di Stato. Continua la corsa di Bpm (+3,24%) all'indomani
delle parole del governatore di Bankitalia Ignazio Visco, che è tornato a
chiedere la trasformazione in Spa delle banche popolari di maggiori dimensioni.
Positiva  Mediobanca (+0,76%) dopo il «buy» di Citi. Bene Intesa Sanpaolo
(+0,39%), giù Unicredit (-0,77%) e Mps (-0,42%).Nell'energia, bene Eni (+1,21%)
e Saipem (+0,90%); segno meno per Enel (-0,41%). Fra gli industriali, Fiat
-0,94% e Pirelli -1,23%. Rimbalza Mediaset (+2,35%). Fuori dal Ftse Mib, corre
Maire Tecnimont (+20,06%) dopo l'annuncio di nuovi ordini all'estero per 137
milioni. In calo Rcs (-0,93%), che ha collocato stamane l'11% del capitale post
ricapitalizzazione, nel secondo giorno dell'asta dei diritti sull'aumento
rimasti inoptati, ma non è ancora nota l'identità degli acquirenti.

LOAD-DATE: July 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             214 of 1000 DOCUMENTS


                                   La Stampa

                             12 luglio 2013 venerdì
                               NAZIONALE EDIZIONE

Rcs, giallo sull'acquisto dei diritti

BYLINE: luca fornovo

SECTION: ECONOMIA; Pag. 25

LENGTH: 592 parole


Nel mondo della finanza è il giallo dell'estate: c'è un nuovo socio di Rcs e chi
è? Oppure gli acquisti sono stati fatti da fondi speculativi? In una giornata
concitata in Borsa, come non se ne  vedeva da mesi,  di sicuro per ora c'è che
ieri, nella seconda giornata dell'asta, i diritti inoptati  sono andati tutti
esauriti. In pratica sono stati venduti titoli inoptati, pari al 14%
dell'aumento di capitale, che corrispondono a una quota dell'11%  del gruppo del
Corriere della Sera.Ci vorrà ancora qualche giorno per avere la mappa definitiva
dell'azionariato, che per ora vede tra i principali soci la Fiat, salita al
20,1% del gruppo editoriale, Mediobanca che ha il 15,1% e Diego Della Valle
all'8,81%. Ma intanto ieri dai monitor delle sale operative di Piazza Affari è
balzato agli occhi degli operatori che un unico acquirente ( al momento  senza
nome), ha effettuato  «un grosso ordine», tra il 4 e il 5% dell'inoptato che
corrisponde a oltre il 3,5% del capitale della Rizzoli.

Poi tre intermediari hanno compiuto altri acquisti più piccoli (sommati
all'ordine principale si sfiora il 10% del capitale di Rcs), mentre  una ventina
di piccoli intermediari hanno comprato  quote frazionali dei diritti. Un mistero
su cui il mercato si interroga è se anche le altre  quote siano riconducibili a
un unico compratore o se ci siano altri soggetti  (fondi o hedge fund) in campo.
Un unico compratore potrebbe sottoscrivere le azioni,  ritrovarsi   in mano un
pacchetto dell'11% e diventare così il terzo socio  di Rcs, alle spalle di Fiat
e Piazzetta Cuccia. Consob è al lavoro per sciogliere questi enigmi e ha chiesto
ai principali intermediari di chiarire per conto di chi abbiano operato, ma ci
vorrà tempo per risalire ai reali acquirenti. L'Authority di Borsa sta cercando
di verificare vari scenari: l'unico compratore, più soci, i fondi speculativi e
l'ipotesi che le opzioni siano state comprate solo per ritirarle dalla piazza e
senza volerle esercitare, in modo da impedire che vadano a finire  in mani non
gradite. Ma è uno scenario senza riscontri al momento.Comunque in quel caso le
banche del consorzio di garanzia dovrebbero accollarsi buona parte della quota
residua dell'aumento Rcs (le garanzie erano fino a un massimo di 49,4
milioni).Intanto la caccia al mister X ha scatenato una ridda di smentite.  I
diritti inoptati  non sarebbero stati acquistati né da Fiat né da Della Valle,
che hanno negato di aver effettuato ordini. Smentiscono anche gli altri
sorvegliati speciali, come la Investindustrial di Andrea Bonomi, già consigliere
di Rcs,  il fondo Clessidra o la casa editrice tedesca Axel Springer, sotto i
riflettori  visto che il presidente di sorveglianza del gruppo Giuseppe Vita
figurava nel board Rcs e ha fatto un passo indietro paventando possibili
conflitti.  Poi un portavoce della Newscorp ha  escluso acquisti da parte del
colosso dei media di Rupert Murdoch. Escluso anche  un intervento della Sator di
Matteo Arpe. E  la Kairos di Paolo Basilico, che ha lo 0,5% della Rizzoli,  ha
negato  la presenza di investimenti diretti nel gruppo editoriale, precisando
che le posizioni acquistate «rientrano nella normale attività di gestione della
società». Rcs ha intanto chiuso ieri  in anticipo sulla tabella di marcia la
vendita dell'Internet company Dada raggiungendo un accordo con la Orascom di
Naguib Sawiris per cedere la controllata al 54,6% con un beneficio finanziario
atteso di 58 milioni. L'intera Dada, su cui Sawiris lancerà ora un'Opa, è stata
stimata 83 milioni di euro (55 milioni l'equity value).

LOAD-DATE: July 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             215 of 1000 DOCUMENTS


                                   La Stampa

                             11 luglio 2013 giovedì
                               NAZIONALE EDIZIONE

Giù con Generali e Finmeccanica Boom di Popolare Milano e Fiat

BYLINE: Luigi; Grassia

SECTION: ECONOMIA; Pag. 30

LENGTH: 164 parole


Piazza Affari ha chiuso in calo, ma senza il temuto crollo, la seduta successiva
al taglio del rating di S&P: l'indice Ftse Mib ha limitato il calo allo 0,72% e
l'All Share allo 0,61%  in linea con le altre Borse europee. Milano non ha
troppo risentito  neanche delle fibrillazioni politiche a Roma. Le azioni di Rcs
hanno chiuso con un ribasso del 3,66% nel giorno in cui si è svolta la prima
delle cinque sedute per l'asta dei diritti sull'inoptato dell'aumento di
capitale. Vendite diffuse per i titoli  finanziari con Intesa Sanpaolo  -2,06%,
Unicredit -1,9% e Generali -2,32%. In controtendenza Popolare Milano (+5,93%) e
Mediobanca (+1,22%). Negativi gli energetici: Enel -1,78%, Eni -0,25% e  Terna
-0,31%. Nel comparto industriale in evidenza  Fiat (+4,56%) all'indomani delle
dichiarazioni di Sergio Marchionne sugli investimenti in Italia. Sopra la parità
anche Pirelli (+0,39%).  Finmeccanica e Telecom Italia chiudono in calo
rispettivamente del 2,13% e dell'1,86 per cento.

LOAD-DATE: July 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             216 of 1000 DOCUMENTS


                                   La Stampa

                             11 luglio 2013 giovedì
                               NAZIONALE EDIZIONE

Fiat a Consob: "Soci dal 1984 Rcs è sempre stata strategica"

BYLINE: luca fornovo

SECTION: ECONOMIA; Pag. 28

LENGTH: 471 parole


«Fiat partecipa in misura significativa al capitale di Rcs sin dal 1984 e ha
sempre considerato strategica questa partecipazione, dimostrandolo con i fatti e
dichiarandolo apertamente». Il Lingotto     risponde così  alle richieste di
spiegazione della Consob sul  carattere strategico della propria partecipazione
nella Rizzoli.  Nel comunicato diffuso ieri il gruppo presieduto da John Elkann
sottolinea poi  «di aver fatto sempre con rigore, disciplina e trasparenza la
propria parte, quale uno degli azionisti di rilievo, nel contribuire alla
stabilità finanziaria di questa importante società italiana quotata». Fiat  ha
quindi ricordato di far parte del patto di sindacato di Rcs, di aver approvato
l'aumento di capitale all'assemblea del 30 maggio, per sostenere il piano per lo
sviluppo dell'azienda  e di aver acquistato ed esercitato diritti per portarsi
complessivamente al 20,135% di Rcs a ricapitalizzazione conclusa, in caso di
integrale sottoscrizione. Consob ha anche chiesto chiarimenti a Diego Della
Valle, convocando di persona  negli uffici dell'Authority di Borsa.

Mister Tod's, socio con l'8,81% di Rcs, aveva dichiarato giovedì  di essere
pronto a salire anche oltre il 20% del gruppo che edita il Corriere della Sera.
Salvo poi  lunedì  lanciare  un appello, al presidente della Repubblica Giorgio
Napolitano,  sulla salvaguardia dell'autonomia della stampa. Al momento
l'imprenditore marchigiano   non è stato ancora  ricevuto dalla Consob, ma
l'incontro è atteso nei prossimi giorni.Ieri, intanto  è partita l'asta sui
diritti dell'aumento di capitale Rcs non esercitati dai soci:  in offerta c'è il
15% dei diritti non esercitati, pari all'11,2% del capitale di Rcs a operazione
interamente sottoscritta. Ipotizzando  un'integrale acquisizione dell'inoptato
l'offerta potrebbe chiudersi anche oggi ma la data ufficiale è lunedì. Ieri,
comunque, nella  prima giornata dell'offerta  sono stati acquistati poco più di
un milione di diritti, pari a una quota frazionale di Rcs (tra lo 0,7 e lo 0,8%,
anche se il valore finale dipenderà da come si chiude l'aumento). Dopo la buona
risposta sulle risparmio già durante l'offerta in opzione, l'asta sulle
risparmio di una diversa categoria è stata subito assorbita dal mercato
esaurendo tutti gli 1,14 milioni di diritti non  esercitati. In Borsa il titolo
ha perso il 3,66%. Stamattina Rcs riunirà il Cda per un aggiornamento sui vari
dossier aperti, in particolare la  dismissione delle attività non strategiche, e
un primo bilancio sull'aumento di capitale. La cessione delle testate periodiche
non dovrebbe più esser argomento del consiglio, che pure potrebbe venir
aggiornato sul tema.  Su Rcs ieri è intervenuto anche Enrico Cucchiani.
«Aspetteremo l'esito dell'aumento di capitale e poi vedremo cosa fare» ha
tagliato corto  il Ceo di Intesa Sanpaolo.

LOAD-DATE: July 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             217 of 1000 DOCUMENTS


                                   La Stampa

                             11 luglio 2013 giovedì
                               NAZIONALE EDIZIONE

«Il downgrade sull'Italia non ha effetti su Exor»

SECTION: ECONOMIA; Pag. 28

LENGTH: 120 parole


Il downgrade dell'Italia non ha alcun effetto sul rating di Exor
(BBB+/Stabile/A-2), la società d'investimenti della famiglia Agnelli, maggiore
azionista di Fiat. Ad affermarlo è  Standard & Poor's. «Anche se i due maggiori
asset di Exor, Fiat Spa e Fiat Industrial sono quotate presso la Borsa italiana,
le due società originano i loto ricavi, ebitda e cash flow operativo soprattutto
fuori dall'Italia. Le altre partecipazioni azionarie del gruppo, così come gli
asset finanziari e i depositi sono ben diversificati» afferma S&P, sottolineando
che Exor  non si trova a far fronte a significativi rischi di rifinanziamento
fino al 2017. «Riteniamo che Exor abbia una moderata esposizione al rischio
Paese dell'Italia».

LOAD-DATE: July 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             218 of 1000 DOCUMENTS


                                   La Stampa

                            10 luglio 2013 mercoledì
                               NAZIONALE EDIZIONE

Lo spread penalizza le banche Giù anche Mediaset e Mondadori

BYLINE: Luigi; Grassia

SECTION: ECONOMIA; Pag. 29

LENGTH: 159 parole


Chiusura di seduta piatta per la Borsa di Milano, con l'indice Mibtel  -0,06%  e
l'All Share  -0,02%. Il   peggioramento dello spread  a 275 punti  ha
danneggiato le quotazioni  delle banche.  Negative in particolare le popolari,
con Bpm -2,76%, Bper -3,15% e Banco Popolare -2,22% anche per il taglio del
rating deciso da Moody's. Tra gli altri titoli del comparto Unicredit fa -0,55%
e  Mediobanca -1,39% mentre sale Intesa Sanpaolo (+0,77%).Ribassi significativi
per Impregilo (-2,22%), Stmicroelectronics  (-2,39%) e Diasorin (-2,06%). Prese
di beneficio su Mediaset (-3,56%) e Mondadori (-3,84%). Spunto di Telecom
(+3,46%) dopo che il presidente dell'Agcom ha dato un giudizio positivo sulla
separazione della rete. Bene anche Fiat (+0,99%) e  Fiat Industrial (+1,29%)
dopo che la società ha comunicato di voler esercitare l'opzione per acquisire da
Veba un'altra quota di Chrysler. Si rianima Rcs (+2,84%) alla vigilia dell'asta
dei diritti inoptati.

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             219 of 1000 DOCUMENTS


                                   La Stampa

                            10 luglio 2013 mercoledì
                               NAZIONALE EDIZIONE

Bazoli: "Siamo tutti impegnati a tenere fuori la politica"

BYLINE: ANTONELLA RAMPINO

SECTION: ECONOMIA; Pag. 25

LENGTH: 553 parole


«L'Italia non è la repubblica delle banane, la fermezza non è la più dura delle
strade».  Cita Nino Andreatta, Enrico Letta (che, presentato come suo allievo ed
erede alla presidenza dell'Arel, sottolinea «di aver lasciato subito l'incarico,
non devono esserci conflitti d'interesse»), e l'attualità irrompe nell'ampio
respiro di una sala affrescata mirabilmente dal Vasari in soli cento giorni,
nell'extraterritorialità del Palazzo della Cancelleria vaticana. L'occasione è
«Una storia italiana - Dal Banco Ambrosiano a Intesa Sanpaolo», raccontata per
Il Mulino da Carlo Bellavite Pellegrini, la storia di un fallimento sonoro
trasfigurato in un successo: un paradigma per l'Italia di oggi.A Gianfelice
Rocca - imprenditore speciale perché italiano aduso  alla cultura d'impresa
internazionale - sembra «una vicenda tra il giallo e gli abissi della storia
che nasce a Brescia, si dirama nella Cattolica a Milano, e muovendosi in mezzo a
varie bande - a cominciare dalla finanza laica - riesce a conquistarne i
santuari, compresa la Banca Commerciale che fu di  Toeplitz, e che grazie a
Enrico Salza aggancia pure il Piemonte». La «storia di un condottiero». Giovanni
Bazoli però non si riconosce nella descrizione, «io sono stato solo l'elemento
di continuità, protagonista è stata la squadra: in una situazione
difficilissima, oggetto di ironie e pregiudizi, avendo contro tutti i poteri
forti - da Fiat, a Mediobanca - ce l'abbiamo fatta per l'orgoglio che ha
motivato tutti, dall'amministratore all'usciere». E grazie a Ciampi, che da
Palazzo Koch non ebbe timori a  mettersi contro il ministro delle Finanze
dell'epoca (Visentini), e ad Andreatta che non ebbe remore ad inimicarsi
l'intero proprio partito.

La politica fu tenuta fuori, schivando trappole e tentativi; e anche per questo,
in continuità tra ieri e oggi, Bazoli a Della Valle segnala che le sue proteste
giunte sino al Colle per salvare il Corriere della Sera da interferenze non sono
poi così fondate: «Siamo tutti impegnati a tener fuori la politica», dice con
fermezza.Dall'Ambrosiano, uno dei peggiori scandali italiani, è così nata la
prima banca italiana, che non a caso ha la parola Intesa nel nome: al metodo del
malaffare e dell'arroganza - corruzione, familismi e commistioni con la politica
- si è sostituito quello degli accordi. Non acquisizioni e scalate ostili, ma
una tessitura di intese. «Ma non abbiamo salvato l'Ambrosiano, come Ciampi si
rifiutava di dire: abbiamo salvato persone e competenze».  Per questo, insiste
Bazoli, «si dice che vada superato il capitalismo relazionale, invece i rapporti
vanno sempre preservati». Rocca concorda: «Valori e identità sono il vero
vantaggio competitivo: il puro valore finanziario non dà forze sufficienti per
crescere nel tempo». Enrico Letta, che ricorda il prezzo personale pagato da
Andreatta per esser andato contro le decisioni del suo partito - la Dc - getta
lo sguardo sul presente e sul futuro: «Il tema centrale che ci indica questa
storia è quello degli stakeholders: stressare la ricerca del profitto per gli
azionisti, e perdere la visione d'insieme, fa nascere crisi come quella degli
ultimi anni». Storia, questa, di un «disastro collettivo». Ecco il paradigma:
«Unire è un valore, il valore che ha fatto la storia d'Italia». Serve a superare
le crisi, anche le  peggiori.

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             220 of 1000 DOCUMENTS


                                   La Stampa

                            10 luglio 2013 mercoledì
                               NAZIONALE EDIZIONE

Consob convoca Della Valle su Rcs

BYLINE: luca fornovo

SECTION: ECONOMIA; Pag. 25

LENGTH: 619 parole


Rcs è sempre più sotto i riflettori: ieri la  Consob ha deciso di convocare
Diego Della Valle e di chiedere  a Fiat chiarimenti in merito alle recenti
dichiarazioni sul gruppo che edita il Corriere della Sera.  Secondo fonti
finanziarie, nei prossimi giorni il patron della Tod's è atteso negli uffici
dell'Authority di Borsa per chiarire la sua posizione:  giovedì scorso Della
Valle si era detto pronto a salire oltre il 20% di Rcs ma poi, nella lettera di
lunedì al presidente della Repubblica, Giorgio Napolitano, aveva esortato tutti
i soci a lasciare. Alla Fiat, invece, la Consob ha chiesto di chiarire per quale
motivo la partecipazione in Rcs sia considerata strategica.   Fiat, di recente,
è salita dal 10 al 20% del gruppo editoriale grazie alla sottoscrizione di
diritti relativi alla ricapitalizzazione.

L'imprenditore delle calzature invece, con il suo 8,8% del capitale, resta fuori
dall'accordo di blocco e - almeno a sentire le sue dichiarazioni di giovedì,
forse superate da quelle di lunedì - vorrebbe rilevare (in parte o per intero)
l'inoptato, che equivale in tutto a circa   11% di Rcs. E proprio oggi partirà
la fatidica asta sui diritti, ma solo una volta  terminata, sarà possibile
tracciare un quadro definitivo sull'azionariato. Il Cda della Rizzoli  tornerà
poi  a riunirsi domani. In  Borsa, intanto, il titolo Rcs è  tornato a salire (+
2,84%).Intanto l'Antitrust ha aperto un  dossier sulla salita di Fiat al 20% di
Rcs. «Al momento è solo a fini informativi» ha precisato il presidente
dell'Authority  Giovanni Pitruzzella. E  fonti vicine al dossier evidenziano
che, a seguito dell'incremento della quota Fiat, non è cambiato nulla
all'interno del Patto  di Rcs, cioè Fiat non controllava e non controlla tuttora
Rcs. Dunque non ci sono profili rilevanti, così come sull'Opa, neanche sul tema
della concentrazione di mercato. Su Rcs, da Torino è intervenuto anche  Sergio
Marchionne, ad di Fiat, che ha ribadito ancora una volta che l'investimento su
Rcs è strategico: «Siamo stati soci per tanto tempo, questa azienda ha
rappresentato tanto per questo Paese, il nostro è un impegno serio e spero che
anche gli altri azionisti assumano lo stesso impegno». Del resto già  l'avvocato
Gianni Agnelli definiva «strategica»  la partecipazione in Rcs  e ciò è stato
ripetuto  anche dai vertici in tempi recenti. Marchionne ha poi aggiunto che
«Rcs  ha  bisogno di capitali, spero che anche gli altri si comportino
altrettanto seriamente, senza fare tanti "casini",  mi riferisco in generale
alla gente che scrive, che parla e che urla». Il Presidente Napolitano ha invece
replicato alla lettera del patron di Tod's spiegando di non ritenere che sia
compito suo intervenire in vicende di mercato: «Non spetta a me alcun commento
su questioni e proposte rimesse alla libera determinazione di soggetti economici
e imprenditoriali e al giudizio del mercato». Al contempo il Presidente ha
richiamato «tutte le forze rappresentative del Paese al massimo sforzo di
lungimiranza e di coesione in questa delicata fase della vita nazionale». Della
Valle ha ringraziato  Napolitano «per l'attenzione che ha rivolto alla mia
lettera; le sue affermazioni sui diritti della libertà di stampa sono da me
totalmente condivise. Mi auguro che anche altri protagonisti di questa storia
apprezzino le riflessioni del Presidente». Infine una punzecchiatura a Della
Valle sul passo indietro dei soci è arrivata da Giovanni Bazoli. «Non ho capito
una cosa - ha detto il presidente del consiglio di sorveglianza  di Intesa
Sanpaolo -  mi pare che in una dichiarazione di pochi giorni fa avesse auspicato
un azionariato a cinque. E' cambiata la sua posizione? Allora chi dovrebbe
essere il nuovo azionista?».

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             221 of 1000 DOCUMENTS


                                   La Stampa

                            10 luglio 2013 mercoledì
                                TORINO EDIZIONE

La componentistica torinese va meglio di quella italiana

SECTION: CRONACA; Pag. 53

LENGTH: 167 parole


In un mercato italiano in cui nel 2012 sono state più le biciclette vendute
delle auto immatricolate anche la filiera piemontese dell'automotive - che conta
872 aziende con 90 mila addetti - ha sofferto con un calo dei fatturati del 5,6%
che comunque è stata più contenuta del meno 12,5 registrato in Italia. E i primi
mesi del 2013  segnalano un qualche timido segnale di ripresa grazie a un
incremento del 4,1% dell'export.  E si è ridotta - secondo una ricerca di Anfia
e Unioncamere -  anche la dipendenza dalla Fiat: la quota del gruppo sul totale
dei ricavi pesa per il 46% contro il 50 del 2011. A proposito di Fiat il
presidente del gruppo componentisti dell'Anfia, Mauro Ferrari, ha commentato:
«Con un mercato di riferimento come quello italiano, Fiat ha fatto miracoli.
Crediamo nella Fiat, crediamo che i passi fatti siano stati estremamente
importanti. Purtroppo il paese è incappato in una crisi senza precedenti, ma se
pensiamo dov'era Fiat nel 2004 sono stati fatti veramente dei miracoli».

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             222 of 1000 DOCUMENTS


                                   La Stampa

                            10 luglio 2013 mercoledì
                               NAZIONALE EDIZIONE

Il Lingotto prepara un bond in euro

SECTION: ECONOMIA; Pag. 10

LENGTH: 109 parole


Fiat annuncia «l'intenzione di procedere a un'emissione obbligazionaria
benchmark in euro, subordinatamente alle condizioni di mercato». L'emissione, si
legge in una nota, sarà effettuata dalla controllata Fiat Finance and Trade
nell'ambito del programma di Global Medium Term Notes garantito da Fiat, da
quotare sul mercato irlandese. L'ammontare finale sarà di 850 milioni di euro
con scadenza ottobre 2019 e cedola al 6,75%. La raccolta ordini per il bond di
sei anni è andata oltre le aspettative dei collocatori,  riferiscono a Il Sole
24 Ore Radiocor fonti bancarie, spiegando che la domanda dei sottoscrittori è
ammontata a circa 2,5 miliardi di euro.

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             223 of 1000 DOCUMENTS


                                   La Stampa

                            10 luglio 2013 mercoledì
                               NAZIONALE EDIZIONE

Parte Cnh Industrial, c'è il sì dei soci

BYLINE: luca fornovo

SECTION: ECONOMIA; Pag. 10

LENGTH: 499 parole


La fusione tra Cnh e Fiat Industrial rappresenta l'inizio di una nuova era
industriale per il gruppo Fiat, l'atto finale di un lungo processo di
semplificazione societaria». È così che   l'amministratore delegato di Fiat,
Sergio Marchionne battezza,  all'assemblea straordinaria dei soci di Fiat
Industrial, la nascita  della fusione con Cnh. Industrial (camion e macchine per
il lavoro) e Cnh (trattori e macchine agricole)  si uniranno    in una nuova
società di diritto olandese, la Cnh Industrial N.V. Le azioni saranno quotate
alla Borsa di New York e, subito dopo l'efficacia della fusione, anche alla
Borsa italiana. La fusione è stata approvata a larga maggioranza, con il 97,83%
dei sì degli azionisti.

Marchionne sarà il presidente di  Cnh Industrial, mentre l'ad  della nuova
società sarà nominato alla fine del terzo trimestre, cioè  a fine settembre,
quando sarà formalizzato il progetto di fusione tra Fiat Industrial e Cnh.
Marchionne  ha  annunciato i nomi delle persone che comporranno il nuovo
Consiglio di amministrazione di Cnh Industrial: John Elkann, Mina Gerowin,
Patrizia Grieco, Leo W. Houle, Peter Kalantzis, John Lanaway, Sergio Marchionne,
Guido Tabellini, Jacqueline Tammenoms Bakker, Jacques Theurillat, Richard Tobin.
Il nuovo Cda - ha detto il manager italo-canadese  - rifletterà la composizione
internazionale dei due gruppi».Cnh Industrial avrà sede legale ad Amsterdam e
domicilio fiscale nel Regno Unito, dove si riunirà il Cda. «Vorrei fosse chiara
una cosa - ha proseguito l'ad di Fiat  - : non abbiamo nessuna intenzione di
abbandonare il Paese. In Italia, Fiat Industrial ha 14 stabilimenti e 10 centri
di ricerca e sviluppo e occupa 19 mila persone. Intendiamo non solo preservare
questa realtà, ma renderla più forte. È l'unica strada - ha aggiunto - per
generale benessere ed occupazione». Marchionne ha poi sottolineato che la scelta
del Regno Unito come domicilio fiscale per Cnh Industrial non comporterà alcun
danno per il fisco italiano a differenza di quanto asserito tempo fa da politici
e sindacalisti italiani che avevano innescato polemiche che Marchionne definisce
«pretestuose». Chi ha fatto quelle affermazioni,ha proseguito il manager , «non
sa o finge di non sapere che le tasse si pagano nei Paesi in cui si svolgono le
attività operative, in cui ci sono gli stabilimenti industriali,in conformità
con le leggi locali». All'assemblea Marchionne ha presentato anche  il nuovo
logo di Cnh Industrial, realizzato  con la Robilant associati: il rosso-nero
prende il posto dei colori giallo-blu di Fiat Industrial. Il solco tracciato
dall'uomo nella terra incorporato nel precedente logo lascia il posto alla
denominazione Industrial, ribadita dalla presenza di una «I» inserita in maniera
naturale nel monogramma. «Quello che abbiamo voluto trasmettere e valorizzare -
conclude il presidente di Cnh Industrial -  sono gli elementi che fanno parte
dell'identità di questa azienda: un gruppo diversificato, solido, razionale ed
efficiente».

LOAD-DATE: July 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             224 of 1000 DOCUMENTS


                                   La Stampa

                             9 luglio 2013 martedì
                               NAZIONALE EDIZIONE

Mps guida la carica dei bancari Bene anche Enel, Saipem e Fiat

BYLINE: Luigi; Grassia

SECTION: ECONOMIA; Pag. 29

LENGTH: 158 parole


Piazza Affari comincia la settimana col botto, in linea con gli altri listini
che attendono con ottimismo le decisioni dell'Eurogruppo sugli aiuti alla
Grecia. L'indice Ftse Mib ha segnato +1,71% e l'All Share +1,53%. Brillano i
titoli bancari, con Mps che guadagna più del 6%. Tra gli altri istituti di
credito, Mediobanca +2,38%, Intesa Sanpaolo +2,28% e Unicredit +2,22%. Vola il
risparmio gestito con Azimut +3,9% e Mediolanum +3,32%. Per Generali +3,21%.
Guadagni più contenuti per gli energetici: Enel +1,98%, Saipem +1,28% (promossa
da «sell» a «hold» da Société Générale) e Eni +0,70%. Fra gli industriali corre
Fiat (+2,88%) che ha comunicato a Veba l'intenzione di esercitare la sua opzione
sulla terza tranche della partecipazione detenuta in Chrysler. Fuori dal Ftse
Mib, rally di Pierrel (+25,83%) che ha annunciato di aver sottoscritto, tramite
la controllata Pierrel Pharma, un accordo di distribuzione negli Stati Uniti e
in Canada.

LOAD-DATE: July 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             225 of 1000 DOCUMENTS


                                   La Stampa

                             9 luglio 2013 martedì
                               NAZIONALE EDIZIONE

Rcs, Della Valle scrive a Napolitano

SECTION: ECONOMIA; Pag. 26

LENGTH: 414 parole


Diego Della Valle cambia ancora rotta nella partita in corso sul gruppo
editoriale  Rcs. Giovedì scorso  il patron della Tod's aveva detto di essere
pronto, oltre  a sottoscrivere l'aumento di capitale, anche a  rilevare
l'inoptato e superare perfino il 20% del capitale del gruppo che edita il
Corriere della Sera,  senza risparmiare dichiarazioni ostili verso la Fiat che
al 20% è già. Ieri, invece, chiedendo l'intervento del capo dello Stato sulla
questione, ha auspicato una «ritirata» dei principali azionisti - lui compreso -
dall'azionariato. Un'iniziativa clamorosa e irrituale che però, secondo gli
operatori di Borsa, non  dovrebbe produrre alcun effetto finanziario
rilevante.Nella lettera  al Presidente della Repubblica Della Valle sostiene di
vedere messa «in pericolo la libertà di opinione di un pezzo importante della
stampa italiana». «La situazione per me auspicabile - afferma - non essendoci
editori puri disponibili, sarebbe quella di trovare un gruppo di investitori
privati, liberi, italiani che abbiano come unico obiettivo quello di far tornare
la società competitiva». Poi aggiunge che «a questo punto sarebbe necessario che
noi tutti, il gruppo che io rappresento, la Fiat, Intesa e Mediobanca, invece di
rafforzare le nostre posizioni, facciamo un passo indietro e lasciamo
completamente l'azionariato del gruppo liberandolo così da tutte le vecchie
polemiche e dalle dietrologie». Si scalda così l'aria intorno alla fase 2
dell'aumento di capitale che, chiusa venerdì l'offerta in opzione dell'aumento
di capitale da 400 milioni, prevede da domani  l'asta in Borsa dei diritti non
sottoscritti.

E a questo punto appare più difficile che Della Valle possa dare seguito alle
intenzioni annunciate qualche giorno fa di salire oltre al 20%, contendendo a
Fiat il ruolo di primo azionista.  «Nessuna disputa o competizione personale con
alcuno - assicura però  ancora  il patron della Tod's  chiamando ad arbitro
Napolitano - è mia ferma convinzione che in un Paese democratico la stampa debba
essere indipendente e libera di esprimere le proprie opinioni senza vincoli o
pressioni e bisogna evitare che chiunque tenti di prenderne il controllo per
poterlo poi utilizzare come strumento di pressione». Secondo il numero uno della
Tod's: «C'è bisogno di una voce forte al di sopra delle parti e della massima
autorevolezza che lo richieda nell'interesse di un processo indispensabile di
modernizzazione del Paese»m senza «sudditanze verso nessuno». [l. for.]

LOAD-DATE: July 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             226 of 1000 DOCUMENTS


                                   La Stampa

                             9 luglio 2013 martedì
                               NAZIONALE EDIZIONE

Fiat sopra il 68% di Chrysler

BYLINE: Teodoro chiarelli

SECTION: ECONOMIA; Pag. 26

LENGTH: 692 parole


L'annuncio era nell'aria: Fiat esercita la terza opzione per acquistare una
quota del 3,3% di Chrysler da Veba, il fondo di assistenza sanitaria dei
pensionati della casa di Auburn Hills titolare di una quota del 41,5%
dell'azienda di Detroit. Si muove così un'altra pedina in direzione del
matrimonio tra la casa torinese e quella americana, voluto dall'amministratore
delegato Sergio Marchionne e dal presidente John Elkann, cui dovrebbe seguire la
quotazione a Wall Street del nuovo gruppo automobilistico. L'opzione vantata
ieri, che Fiat valuta 254,7 milioni, consentirebbe al Lingotto di salire al
68,49% della società Usa.Se la strada è ormai tracciata, restano però alcuni
ostacoli da superare.Come è ormai risaputo, sul passaggio di mano di questi tre
pacchetti di azioni pende ancora la decisione del Tribunale del Delaware, di
fronte al quale sindacato e management del Lingotto dibattono sul prezzo da
attribuire alla prima quota del 3,3% di Chrysler che Fiat aveva già richiesto in
base agli accordi presi. Il problema è che quegli accordi sono stati siglati
tempo addietro (2009) e che la loro lettura è ora diversa secondo i punti di
vista: per Fiat quel primo pacchetto richiamato varrebbe 140 milioni di dollari,
mentre il fondo Veba dello Uaw chiede più di 340 milioni.

Il punto è critico, anche perché le differenze di valutazione, estese all'intero
pacchetto in mano al Veba, diventano di oltre 2,5 miliardi di dollari.In
effetti, la quota di Chrysler detenuta da Fiat è finora rimasta congelata al
58,5% di un anno fa. Ma la decisione del Tribunale sarà fondamentale, perché le
opzioni in mano al Lingotto, esercitabili ogni sei mesi, riguardano
complessivamente un 16,6% di Auburn Hills. Inoltre, una volta deciso il
meccanismo di calcolo sul primo pacchetto, questo si replicherà sulle quote
successive. A cambiare saranno solo i numeri da inserire in quella «formula»,
determinati in base ai bilanci della casa americana. Per questo Marchionne, ieri
a Torino per l'assemblea degli industriali, non si sbilancia più di tanto.
«Abbiamo esercitato la terza opzione - dice -. La trattativa con Veba non ha
dato ancora buon esito. Non abbiamo nulla da annunciare». Poi, però, aggiunge:
«Se accettano il nostro pagamento chiudiamo in settimana».Secondo il calcolo
della Fiat, l'importo netto da pagare per l'acquisto di questa terza tranche
della partecipazione di Veba in Chrysler è pari a 254,7 milioni di dollari. Sul
prezzo, però, c'è una diversa valutazione con Veba e, per questo, il 26
settembre 2012 il Lingotto si è rivolto alla Chanchery Court del Delaware e la
decisione della Corte «é tuttora attesa». Il Lingotto ha esercitato l'opzione
per l'acquisto di una prima tranche della partecipazione di Veba in Chrysler il
3 luglio 2012 e una seconda il 3 gennaio 2013. Dopo il perfezionamento dei tre
acquisti la casa torinese deterrà, come detto, il 68,49% del capitale di
Chrysler. A Torino, anch'egli ospite dell'assemblea degli industriali, il
ministro dello Sviluppo economico, Flavio Zanonato, tende la mano al Lingotto.
«Mirafiori è un elemento di grande incertezza e preoccupazione. C'è piena
disponibilità del governo a collaborare  - sostiene -. La Fiat è un patrimonio
del Paese, non è qualcosa di staccato o indifferente. E' uno degli asset
dell'Italia, va benvoluto e aiutato in ogni modo». E ancora: «Ho dato la piena
disponibilità, mia e del governo, a collaborare attivamente. Dobbiamo mettere in
testa agli italiani che la Fiat è un grande asset del Paese. Se siamo tutti
d'accordo iniziamo ad agire ciascuno nel proprio ambito: non c'è più tempo da
perdere». Poche ma chiare parole da Marchionne sull'aumento della partecipazione
Fiat in Rcs,  che controlla il Corriere della Sera: «E' una partecipazione
strategica, altrimenti non avremmo investito tanto». L'ultima battuta «torinese»
è del presidente di Confindustria, Giorgio Squinzi. «Ho visto Marchionne. Il
rapporto personale con lui è ottimo, ma in questo momento non stiamo  parlando
di un rientro di Fiat in Confindustria. Se Fiat deciderà di rientrare lo farà
autonomamente, noi non eserciteremo pressioni». I cultori della dietrologia sono
serviti.

LOAD-DATE: July 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             227 of 1000 DOCUMENTS


                                   La Stampa

                             9 luglio 2013 martedì
                                TORINO EDIZIONE

"Fiat è un patrimonio incertezza su Mirafiori"

SECTION: CRONACA; Pag. 46

LENGTH: 207 parole


Il ministro dello Sviluppo economico Flavio Zanonato ha pranzato con  Squinzi e
Marchionne e di Fiat ha parlato anche nel suo intervento all'assemblea
dell'Unione. Non ha usato perifrasi: «C'è un elemento di grande incertezza e
preoccupazione per Mirafiori. Il sostanziale fermo dell'impianto, la sua
progressiva obsolescenza». E ha  ricordato: «Ho incontrato i vertici Fiat
Marchionne ed Elkann che mi hanno assicurato la piena volontà a mantenere
produzione e investimenti in Italia e io ho dato la piena disponibilità del
governo a collaborare attivamente». E subito ha aggiunto: «La Fiat rappresenta
un patrimonio e asset del Paese, non qualcosa di staccato o indifferente, va
benvoluto, aiutato in ogni modo. C'è piena disponibilità del governo, se siamo
tutti d'accordo cominciamo ad agire ognuno nel proprio ambito, a collaborare
attivamente. Tempo da perdere non c'è».Il  ministro, con il sindaco  Fassino e
l'assessore regionale al Lavoro  Porchietto, ha incontrato una delegazione di
lavoratori della Romi-Sandretto e  si è impegnato a premere sulla proprietà
brasiliana affinché la trattativa per la cessione dell'azienda esca dalle secche
e produca un risultato, tanto più che il 24 luglio scadrà la cassa integrazione.
[M.CAS.]

LOAD-DATE: July 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             228 of 1000 DOCUMENTS


                                   La Stampa

                             5 luglio 2013 venerdì
                               NAZIONALE EDIZIONE

Boom di Intesa e Unicredit Bene Fiat, Pirelli ed Enel

BYLINE: Luigi; Grassia

SECTION: ECONOMIA; Pag. 27

LENGTH: 161 parole


Draghi spazza via i dubbi dei mercati finanziari e regala alla Borsa di Milano
una seduta in netto rialzo  con l'indice Ftse Mib  +3,44% e l'All Share +3,25%.
Spread in ritirata di dieci punti base a quota 274 in chiusura.Sul listino
principale acquisti soprattutto  sui bancari.  Intesa Sanpaolo ha chiuso a
+5,78%, Unicredit +4,49%, Mediobanca +3,7%, Ubi +7,81%, FonSai +2,81%, Generali
+2,81%. Telecom Italia ha messo a segno un rialzo dell'1,83% nel giorno del cda
che ha decretato la fine del progetto di matrimonio con 3 Italia. Ben intonati
anche gli energetici con Eni  +2,8%, Saipem +1,57%, Enel +3,68%. Sopra la
parità, dopo le recenti debacle, il titolo Rcs (+0,48%).  Diego Della Valle ha
detto  di voler sottoscrivere la  quota che gli spetta, di essere disponibile
per l'inoptato e di poter salire  sopra la soglia del 20%. Positivo in Borsa
anche il gruppo dell'imprenditore marchigiano (Tod's +2,69%). Bene  Fiat e
Pirelli,  con un +4,07 e 3,65 per cento.

LOAD-DATE: July 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             229 of 1000 DOCUMENTS


                                   La Stampa

                             5 luglio 2013 venerdì
                               NAZIONALE EDIZIONE

Rcs, sfida sull'aumento di capitale

BYLINE: francesco spini

SECTION: ECONOMIA; Pag. 24

LENGTH: 595 parole


Sfida tra azionisti, in casa Rcs. Alla vigilia dell'ultimo giorno utile, oggi,
per sottoscrivere l'aumento di capitale, mentre Mediobanca e Pirelli - due soci
del patto del gruppo editoriale - confermano la sottoscrizione delle rispettive
quote, anche Diego Della Valle scioglie le riserve: eserciterà  i diritti per il
suo 8,7%. E punta ad andare più in là mediante l'acquisto dell'eventuale
inoptato, nonostante nessuno sappia ancora a quanto possa ammontare.
L'imprenditore è convinto che ci sia una «condivisione» sullo scioglimento del
patto di sindacato da parte di tutti i soci, salvo ammettere di non aver sentito
Fiat che, pochi giorni fa, con l'acquisto sul mercato dei diritti necessari, è
balzata dal 10,5 al 20,1% del capitale.  E non è un dettaglio.

Della Valle prova a far perno dunque sulle banche per prendere una difficile
rincorsa. «Sono pronto, qualora venissero rispettate le garanzie chieste sulla
governance e sul piano, a prendere tutto l'inoptato  che le banche non hanno
voglia di tenersi in casa». Di più, «se il piano funziona», dice  di poter
salire anche oltre il 20%. La sua preferenza però sarebbe quella di avere
azionisti «senza qualcuno che prevalga su altri». Cinque soci («meglio italiani,
ma se fossero stranieri bravi, perché no?») col 10% ciascuno che si mettano
«intorno a un tavolo, ma senza patti», e «gestiscano l'azienda». Fiat ha il
20,1%? «Le maggioranze sui fanno con il 51%». Nel corso della conferenza stampa
convocata nella sede del suo gruppo in Corso Venezia a Milano, Della Valle nega
di avere l'obiettivo di sostituire il capoazienda Pietro Scott Jovane  («io non
ho mai detto che l'ad non va bene, semmai glielo devono dire le persone che sono
nel cda»).   E finisce con l'attaccare il Lingotto  e la scelta di comprare
diritti («non mi è sembrata una cosa giusta»), oltre a   criticare la telefonata
con cui il presidente della Fiat, John Elkann, ha informato dell'impegno del
gruppo il presidente della Repubblica, Giorgio Napolitano, «una sceneggiata»
secondo Mister Tod's. Insomma l'imprenditore affila le armi. Ma poi  minimizza:
«Speriamo che non ci siano battaglie da fare». La prima occasione sarà settimana
prossima: tra martedì e mercoledì partirà l'asta sull'inoptato. Una volta
conclusa, al termine dei cinque giorni, quanto non sottoscritto finirà in mano
alle banche del consorzio di garanzia e per lo più a Intesa Sanpaolo, che
probabilmente vedrà salire il suo peso nell'azionariato di Rcs,  quanto
«dipenderà dall'inoptato», risponde Enrico Cucchiani, consigliere delegato
dell'istituto. Quanto al confronto tra  soci, il neo presidente del consiglio di
gestione, Gian Maria Gros-Pietro, vi legge una novità: «Si è aperta un'epoca in
cui nelle aziende assume nuovamente maggiore importanza il peso delle azioni
possedute. Credo sia un fatto positivo, una evoluzione che noi salutiamo
favorevolmente», afferma. Con la giornata di ieri arrivano nuove conferma sulle
sottoscrizioni. Mediobanca, anzitutto, mantiene la posizione di secondo socio
del gruppo dopo Fiat. Anzi, rispetto al  14,36%, con la sottoscrizione integrale
dei diritti, avrà una crescita  al 15,14% nel capitale post operazione. Effetto,
questo, del pacchetto di azioni proprie detenute da via Rizzoli e che non ha
diritti di opzione per l'aumento di capitale. Anche Pirelli segue la
ricapitalizzazione ma solo per la quota sindacata nel patto. Per questo nei
giorni scorsi ha ceduto i diritti relativi alle azioni non vincolate.Comunque,
se tutto l'aumento sarà sottoscritto, la quota detenuta dalla Bicocca sarà del
5,3% circa.

LOAD-DATE: July 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             230 of 1000 DOCUMENTS


                                   La Stampa

                            3 luglio 2013 mercoledì
                               NAZIONALE EDIZIONE

Chrysler, vendite +8% negli Usa La crescita continua da 39 mesi

SECTION: ECONOMIA; Pag. 25

LENGTH: 201 parole


Se il mercato italiano  resta depresso il Lingotto continua a correre  negli
Stati Uniti: a giugno la  Chrysler ha venduto negli Stati Uniti 156.686 auto, in
netta crescita  dell'8 per cento rispetto alle 144.811 unità dello stesso mese
del 2012. I marchi Chrysler, Jeep, Dodge, Ram Truck e Fiat hanno tutti
incrementato le vendite.«Giugno segna il trentanovesimo mese consecutivo di
crescita, con sette modelli che hanno stabilito record di vendita» annuncia Reid
Bigland, responsabile commerciale negli Usa. In particolare  - dice una nota del
gruppo - le vendite del marchio Fiat sono cresciute dell'1 per cento, segnando
il miglior giugno dal lancio della Fiat 500 nel 2011 e il sedicesimo mese
consecutivo di crescita. A giugno sono iniziate le consegne presso i
concessionari anche della nuova Fiat 500L. Non è solo il gruppo Fiat-Chrysler a
ottenere risultati negli Stati Uniti: le vendite di auto nuove negli Usa
accelerano per quasi tutte le marche e mettono a segno un positivo +6 per cento
nel primi sei mesi dell'anno. A giugno la Toyota ha festeggiato la vendita del
decimo milione di unità della  Camry e la Ford è cresciuta  del 13 per cento. In
rialzo del 6 per cento la General Motors. [r. e.]

LOAD-DATE: July 5, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             231 of 1000 DOCUMENTS


                                   La Stampa

                             2 luglio 2013 martedì
                               NAZIONALE EDIZIONE

Grande exploit di Saipem e A2A Bene Mediobanca, Bpm e Mps

BYLINE: LuigiGrassia

SECTION: ECONOMIA; Pag. 24

LENGTH: 148 parole


Piazza Affari chiude tonica con l'indice Ftse Mib +1,45% e l'All Share  +1,39%.
I mercati azionari hanno beneficiato del dato sull'attività manifatturiera
statunitense, con l'indice Ism cresciuto a giugno, rispetto alla contrazione
registrata nel mese precedente. Segnali positivi anche sul fronte delle
costruzioni,  nel mese di maggio ai massimi livelli da quasi 4 anni.Sul Ftse
Mib, continua la corsa di Saipem (+8,09%). Nell'energia, tonica A2A (+4,29%),
bene anche  Eni (+1,20%) ed Enel (+1,24%). In evidenza fra  i titoli del credito
Mediobanca (+5,20%), Bpm (+4,20%) ed Mps (+3,64%).In controtendenza si sono
mossi  Impregilo (-1,66%) e Mediaset (-1,79% dopo i conti in rosso del 2012
diffusi venerdì sera a mercati chiusi).Fuori dal paniere principale, rally Rcs
(+25,91%) nella prima seduta dopo che Fiat (+1,96%) è salita al 20,1% del
capitale, diventando l'azionista principale.

LOAD-DATE: July 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             232 of 1000 DOCUMENTS


                                   La Stampa

                             29 giugno 2013 sabato
                               NAZIONALE EDIZIONE

Giù Unicredit, Fiat e Telecom Bene Finmeccanica e Impregilo

BYLINE: Luigi; Grassia

SECTION: ECONOMIA; Pag. 25

LENGTH: 154 parole


BNell'ultima seduta della settimana Piazza Affari cede l'1,24% con l'indice Ftse
Mib e l'1,11% con l'All Share.  Sono i bancari i titoli più venduti  con il
Banco Popolare che ha ceduto il 4,39%, Ubi Banca il 3,67%, Unicredit il 3,38%,
Mediobanca il 2,91% %. Tra gli industriali soffrono Prysmian (-3,04%) e Fiat
(-2,72%) mentre Telecom, il cui prezzo-obiettivo  è stato tagliato da Kepler
Cheuvreux, ha ceduto il 2,38%. Pesa  anche il calo dell'Enel (-2,08%). Seduta
brillante per Mediaset (+2,76%). Corre Impregilo (+4,65%) dopo la presentazione
del piano industriale con Salini. Acquistata anche Finmeccanica (+1,26%) dopo
l'accordo con i sindacati sugli esuberi in Selex. Bene Snam (+1,45%) e Tod's
(+1,4%) Male Rcs (-7,47%) nell'ultimo giorno di negoziazione in borsa dei
diritti di opzione sull'aumento di capitale. Maire Tecnimont ha chiuso in calo
del 6,54%. Per Italian Independent di Lapo Elkann debutto con un +16,15%.

LOAD-DATE: July 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             233 of 1000 DOCUMENTS


                                   La Stampa

                             29 giugno 2013 sabato
                               NAZIONALE EDIZIONE

Fiat raddoppia e sale al 20% di Rcs

BYLINE: francesco spini

SECTION: ECONOMIA; Pag. 22

LENGTH: 662 parole


Fiat cala l'asso. In una sola giornata, con acquisti effettuati sul mercato, si
proietta a diventare il primo azionista di Rcs Mediagroup, raddoppiando
l'attuale quota del 10,497% al 20,135% del capitale. Nell'ultimo giorno utile
per la negoziazione dei diritti in relazione all'aumento da 421 milioni del
gruppo editoriale di via Rizzoli, arriva dunque il colpo di scena. Fiat non
limita la sua salita al solo 2,8% che già il Lingotto si era impegnato a
rilevare tra l'inoptato del patto per favorire così la buona riuscita
dell'operazione di ricapitalizzazione per il rilancio del gruppo editoriale, ma
aggiunge quasi un ulteriore 7%. La notizia arriva a contrattazioni chiuse, al
termine di scambi vorticosi che vedono passare di mano oltre il 100% dei diritti
(evidentemente rivenduti più volte, prima che a sera non valgano pressoché più
nulla), tra volumi assai elevati.

Il presidente  di Fiat, John Elkann, informa della cosa il Capo dello Stato,
Giorgio Napolitano, nel corso di una telefonata cordiale, di quelle con cui,
spiegano fonti del Quirinale, il numero uno del Lingotto periodicamente
ragguaglia  il Colle sulle decisioni di Fiat. Col salto in avanti  aumenta
l'impegno finanziario del gruppo torinese. Per confermare la propria quota e
garantire l'acquisto di un altro 2,8% sindacato eventualmente inoptato Fiat
aveva già messo in conto un esborso di circa 40 milioni di euro, a cui ieri se
ne sono aggiunti quasi 54 per acquistare i 10,7 milioni di diritti di opzione
che si convertiranno in 32,1 milioni di azioni ordinarie di Rcs. In tutto si
tratta di un impegno da circa 93 milioni.In tal modo il nocciolo del patto di
sindacato, che ha visto il passo indietro dei Merloni e di Generali (scenderanno
entrambi sotto il 2%), con una sottoscrizione parziale di Italmobiliare dei
Pesenti (resteranno al 3,75%) e della Sinpar dei Lucchini (che  comunica la
diluizione dal 2 all'1,27% circa), resta intatto e ancor più blindato. Ed è
quello stesso nocciolo che ha appoggiato il piano finanziario in assemblea.
Quello tanto criticato dall'azionista Diego Della Valle, a questo punto senza
più benzina in termini di diritti per poter ambire a raggiungere una posizione
tale da imporre la propria linea agli altri grandi azionisti, che poi era quella
di rivedere il piano che ha fin dal primo momento giudicato troppo sbilanciato a
favore delle banche. Il quadro tra i grandi azionisti, come si diceva, è ormai
chiaro. Si vedrà quanto Intesa Sanpaolo potrà salire rispetto all'attuale 5%,
rilevando inoptato dagli altri pattisti: la disponibilità è per  un importo fino
a 10 milioni, equivalente a una ulteriore quota tra l'1 e il 2% del capitale.
Mediobanca resterà attorno al 14%. Insomma la compagine che ha detto sì al piano
e che ha dato fiducia al management di Rcs, a cominciare dall'ad Pietro Scott
Jovane (alla cui azione Elkann ha recentemente dato credito), continuerà - le
forme si vedranno - a reggere le sorti del gruppo editoriale. Che ieri ha perso
il suo vicepresidente Giuseppe Rotelli, scomparso all'età di 68 anni. La sua
Pandette (16,6% del capitale) nei giorni scorsi ha venduto i diritti sul
mercato.A questo punto Della Valle potrebbe limitarsi dunque a sottoscrivere la
propria quota di aumento (oggi ha l'8,7%) per difendere l'investimento.
Ufficialmente, ieri, indicazioni non ne arrivano. Giungono invece da altri soci
fuori dal patto. Fonsai, ormai in piena era Unipol, aderisce all'aumento ed
esercita i diritti per la sua quota parte che, se la sottoscrizione sarà totale,
la porterà ad avere una quota pari a circa il 5,54%. Lo stesso decide di fare,
sempre fuori dal patto, il Banco Popolare per garantirsi anche in futuro il 3,6%
detenuto nel gruppo. Difficile capire quali saranno gli altri movimenti, visto
che molti pacchetti sarebbero in mano a istituti finanziari. La settimana
prossima, con la conversione dei diritti, il quadro sarà più completo. E si
capirà anche di quanto inoptato dovranno farsi carico le banche.

LOAD-DATE: July 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             234 of 1000 DOCUMENTS


                                   La Stampa

                             28 giugno 2013 venerdì
                               NAZIONALE EDIZIONE

Boom di Mediaset, bene Telecom Giù Bpm, cresce il Banco Popolare

BYLINE: Luigi; Grassia

SECTION: ECONOMIA; Pag. 27

LENGTH: 150 parole


La Borsa di Milano consolida i guadagni della vigilia  chiudendo ancora in
positivo con l'indice Ftse Mib che guadagna lo 0,44% e l'All Share +0,52%.
Partita in rosso e rimasta a lungo sulla parità, la Borsa di Milano ha
accelerato nella fase finale della seduta in scia a Wall Street. Continua a
correre  Mediaset (+7,79%) anche grazie alla richiesta del pg in Cassazione di
ridurre l'importo da liquidare alla Cir, che peraltro non ha sofferto
(+2,76%).Sul listino si sono mosse in ordine sparso le banche con variazioni che
spaziano dal -2,81% di Bpm -2,81% a +3,5% del  Banco Popolare. Mediobanca cede
il 2,04%, Mps l'1,8%, Intesa Sanpaolo lo 0,8 per cento. Bene i titoli
dell'energia guidati da A2A (+2,3%). Debole e Snam (-0,4%).  Nei vari comparti
Telecom sale dell'1,2% e Fiat Industrial dell'1,4%. Debole Finmeccanica
(-0,68%). Torna a scendere Rcs (-0,34%) con i relativi diritti (-80,31%).

LOAD-DATE: June 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             235 of 1000 DOCUMENTS


                                   La Stampa

                             27 giugno 2013 giovedì
                               NAZIONALE EDIZIONE

Rimbalzo con Mps e Mediaset Bene Telecom e Ferragamo

BYLINE: Luigi; Grassia

SECTION: ECONOMIA; Pag. 25

LENGTH: 152 parole


Forte rimbalzo per gli indici della Borsa di Milano con il Ftse Mib +2,03%  e
l'All Share del 2% tondo. Con lo spread tornato sotto i 300 punti, salgono le
banche, in particolare Mps +8,86% e Intesa Sanpaolo +3,51%.  Bpm (+2,63%),
reduce da due sedute nere, rimbalza nel giorno del via libera della Banca
d'Italia alla restituzione dei 500 milioni di euro di Tremonti bond sottoscritti
nel 2009. Salgono anche Unicredit (+1,47%) e Mediobanca (+1,01%). Bene Fonsai
(+2,36%) e Generali (+2,11%).Brillanti Enel (+3,02%) ed Eni (+2,62%), mentre
Saipem cede sul finale l'1,71%. Rialzi nel comparto industriale, con Fiat +0,73%
e Pirelli +1,2%; corre Finmeccanica (+3,07%).Continua il rimbalzo di Mediaset
(+7,47%); bene Telecom (+3,15%) e Stm (+3,42%). Segni positivi anche nel lusso,
con Luxottica +1,47% e Ferragamo +3,15%.Fuori dal Ftse Mib, Impregilo perde lo
0,95%. Balzo di Rcs (+5%) e dei relativi diritti (+93%).

LOAD-DATE: July 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             236 of 1000 DOCUMENTS


                                   La Stampa

                             27 giugno 2013 giovedì
                               NAZIONALE EDIZIONE

Fiat, a Ketter il Progetto Pernambuco

SECTION: ECONOMIA; Pag. 23

LENGTH: 66 parole


Stefan Ketter è il nuovo responsabile del Progetto Pernambuco della Fiat che ha
l'obiettivo di creare nell'omonimo Stato brasiliano un grande polo industriale
avanzato per la produzione di automobili. Ketter manterrà anche l'incarico di
Chief Manufacturing Officer di Fiat Chrysler. Li stabilimento, il secondo della
Fiat in Brasile dopo  Betim, produrrà  tra le 200 e le 250 mila unità all'anno.

LOAD-DATE: July 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             237 of 1000 DOCUMENTS


                                   La Stampa

                            26 giugno 2013 mercoledì
                               NAZIONALE EDIZIONE

Bper guida il calo delle banche Bene Prysmian e Diasorin

BYLINE: Luigi; Grassia

SECTION: ECONOMIA; Pag. 27

LENGTH: 161 parole


Chiusura in lieve calo per gli indici della Borsa di Milano: alla fine il Ftse
Mib cede lo 0,37% e l'All Share lo -0,36% a 16.028. Scivolone di Bper (-6,56%) e
di Bpm (-5,45%), al secondo calo  dopo l'assemblea; giù  Mediobanca (-4,97%),
Mps (-3,8%) e Banco Popolare (-2,8%). Scendono anche Unicredit (-1,18%) e Intesa
Sanpaolo (-0,49%). Fra i titoli assicurativi giù Fonsai (-4,18%) e Generali
(-0,15%). Tra gli energetici, Saipem (-2,73%) riduce il ribasso sul finale; Eni
chiude a -0,78% ed Enel a -0,5%. Segno positivo per Enel green power (+0,26%).
Contrastati gli industriali con Fiat in evidenza (+3%), bene anche Fiat
Industrial (+0,89%); giù Finmeccanica (-2,62%) e Pirelli (-0,85%). Rimbalza con
poca convinzione Mediaset (+1,84%) dopo la caduta di ieri; rialzo anche per
Telecom (+0,67%) e Prysmian (+2,92%). Bene Diasorin (+3,37%) e i titoli del
lusso (Ferragamo +2,27% e Tod's +1,81%).  Impregilo balza a +18,42% dopo il via
libera alla fusione con Salini.

LOAD-DATE: June 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             238 of 1000 DOCUMENTS


                                   La Stampa

                             25 giugno 2013 martedì
                               NAZIONALE EDIZIONE

Scivolone per A2A e Bpm In controtendenza Fiat

BYLINE: Luigi; Grassia

SECTION: ECONOMIA; Pag. 29

LENGTH: 691 parole


La Borsa di Milano  chiude in calo ma senza quel crollo che su temeva alla
riapertura dei mercati, in un giorno  indicato da molti analisti come una prova
cruciale. L'indice Ftse Mib perde lo 0,93%  e l'All Share lo 0,90%. La
contrazione è  ridotta rispetto agli altri mercati europei e a quelli asiatici,
penalizzati dai timori per l'annunciato ritiro delle misure straordinarie della
Fed e per i riflessi di un possibile «credit crunch» in Cina. In Europa negative
Londra (-1,42%),  Francoforte (-1,24%) e Parigi (-1,71%); in Asia Shanghai
-5,30%, Hong Kong -2,22% e  Tokyo -1,30%. Lo spread torna a superare  i 300
punti base: per la precisione 301 con rendimentod el decennale al 4,82%.A Piazza
Affari ha  pesato un fattore tecnico, cioè lo stacco delle cedole di alcune
titoli del paniere principale, come Exor (-4,24%) e A2a -7,78%. Tonfo per Bpm:
le azioni della Popolare Milano  hanno perso alla fine il 7,5% nella prima
seduta utile dopo l'assemblea di sabato che ha approvato l'aumento di capitale
da 500 milioni di euro ed eletto il nuovo presidente Giuseppe Coppini.
Contrastati gli altri finanziari: Mediobanca -0,5% ma Unicredit +2,2%, Intesa
Sanpaolo +1,23% e Generali +0,23%. In evidenza Fiat (+3,80%) dopo aver
rinegoziato con un pool di banche alcune linee di credito.

In calo, tra gli altri industriali, Pirelli (-0,34%) e il comparto del lusso con
Ferragamo a -2,82% e Luxottica a -0,91%. Per quanto riguarda gli energetici,
prosegue il rimbalzo di Saipem (+0,76%), mentre la controllante Eni ha limato lo
0,45%. Poco sotto la parità il titolo Telecom (-0,29%) .

La Borsa di Milano  chiude in calo ma senza quel crollo che su temeva alla
riapertura dei mercati, in un giorno  indicato da molti analisti come una prova
cruciale. L'indice Ftse Mib perde lo 0,93%  e l'All Share lo 0,90%. La
contrazione è  ridotta rispetto agli altri mercati europei e a quelli asiatici,
penalizzati dai timori per l'annunciato ritiro delle misure straordinarie della
Fed e per i riflessi di un possibile «credit crunch» in Cina. In Europa negative
Londra (-1,42%),  Francoforte (-1,24%) e Parigi (-1,71%); in Asia Shanghai
-5,30%, Hong Kong -2,22% e  Tokyo -1,30%. Lo spread torna a superare  i 300
punti base: per la precisione 301 con rendimentod el decennale al 4,82%.A Piazza
Affari ha  pesato un fattore tecnico, cioè lo stacco delle cedole di alcune
titoli del paniere principale, come Exor (-4,24%) e A2a -7,78%. Tonfo per Bpm:
le azioni della Popolare Milano  hanno perso alla fine il 7,5% nella prima
seduta utile dopo l'assemblea di sabato che ha approvato l'aumento di capitale
da 500 milioni di euro ed eletto il nuovo presidente Giuseppe Coppini.
Contrastati gli altri finanziari: Mediobanca -0,5% ma Unicredit +2,2%, Intesa
Sanpaolo +1,23% e Generali +0,23%. In evidenza Fiat (+3,80%) dopo aver
rinegoziato con un pool di banche alcune linee di credito. In calo, tra gli
altri industriali, Pirelli (-0,34%) e il comparto del lusso con Ferragamo a
-2,82% e Luxottica a -0,91%. Per quanto riguarda gli energetici, prosegue il
rimbalzo di Saipem (+0,76%), mentre la controllante Eni ha limato lo 0,45%. Poco
sotto la parità il titolo Telecom (-0,29%) .

La Borsa di Milano  ha chiuso in calo ma senza quel crollo che su temeva alla
riapertura dei mercati, in un giorno  indicato da molti analisti come una prova
cruciale. L'indice Ftse Mib perde lo 0,93%  e l'All Share lo 0,90%. A Piazza
Affari ha  pesato un fattore tecnico, cioè lo stacco delle cedole di alcune
titoli  come Exor (-4,24%) e A2a -7,78%. Tonfo per Bpm: -7,5% nella prima seduta
utile dopo l'assemblea di sabato che ha approvato l'aumento di capitale da 500
milioni di euro. Fra  gli altri finanziari, Mediobanca -0,5% ma Unicredit +2,2%,
Intesa Sanpaolo +1,23% e Generali +0,23%. In evidenza Fiat (+3,80%) dopo aver
rinegoziato con un pool di banche alcune linee di credito. In calo, tra gli
altri industriali, Pirelli (-0,34%) e il comparto del lusso con Ferragamo a
-2,82% e Luxottica a -0,91%. Per quanto riguarda gli energetici, prosegue il
rimbalzo di Saipem (+0,76%), mentre la controllante Eni ha limato lo 0,45%. Poco
sotto la parità il titolo Telecom (-0,29%).

LOAD-DATE: July 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             239 of 1000 DOCUMENTS


                                   La Stampa

                             22 giugno 2013 sabato
                               NAZIONALE EDIZIONE

IL PUNTO Milano debole, flop Mediobanca sprint di Telecom ed Exor

BYLINE: Sandra; Riccio

SECTION: ECONOMIA; Pag. 25

LENGTH: 158 parole


Chiusura debole per Piazza Affari, che, al pari delle altre borse europee, ha
scontato nel pomeriggio la crisi di governo in Grecia. Il Ftse Mib ha chiuso con
un calo dell'1,89% a 15.254 punti, tra scambi brillanti per 3,12 miliardi di
euro di controvalore. Più che le vicende greche, però, l'evento del giorno per
Milano è stata la presentazione del piano triennale di Mediobanca, che ha
ricevuto un'accoglienza fredda da parte dagli investitori, con il titolo sospeso
2 volte per eccesso di volatilità. Bene invece Telecom, favorita da una
raccomandazione degli analisti. Il piano triennale di Piazzetta Cuccia (-9,42% a
4,4 euro) non ha convinto la Borsa. In luce Telecom (+2,55%), favorita dalla
conferma della raccomandazione accumulate degli analisti di Banca Akros, ed Exor
(+2,23%), che si è mossa in controtendenza rispetto a Fiat (-2,65%), che ha
rinnovato una linea di credito triennale da 2 miliardi di euro, e Fiat
Industrial (-0,59%).

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             240 of 1000 DOCUMENTS


                                   La Stampa

                             22 giugno 2013 sabato
                               NAZIONALE EDIZIONE

Fiat Industrial-Cnh, via libera per la quotazione negli Usa

SECTION: ECONOMIA; Pag. 24

LENGTH: 507 parole


Il Sec, l'organo di controllo della borsa americana, ha dato l'autorizzazione
alla quotazione a Wall Street della società che nascerà dalla fusione di Fiat
Industrial e Cnh.  Ad annunciare che il documento informativo per gli azionisti
statunitensi è stato dichiarato efficace dal Sec sono Fiat Industrial e Cnh.Cnh
Industrial sarà la nuova società capogruppo a seguito della fusione per
incorporazione di Fiat Industrial e Cnh Global nella Cnh Industrial. Il
registration Statement, informano in una nota Fiat Industrial e Cnh, è relativo
alle azioni che saranno emesse a favore degli azionisti di Fiat Industrial e di
Cnh, nel contesto della fusione proposte.

Sempre ieri Fiat ha rinnovato la linea di credito per 2 miliardi di euro a tre
anni con nove banche e, nelle stesse ore, Chrysler ha rinegoziato il tasso di
interesse sul finanziamento di 2,9 miliardi di dollari. Chrysler ha annunciato
che «grazie alle condizioni di mercato ed al miglioramento del suo merito di
credito ha rinegoziato il tasso di interesse del suo prestito (term loan) da 2,9
miliardi di dollari e della sua linea di credito revolving non utilizzata da 1,3
miliardi di dollari». Inoltre sono stati modificati parametri per allinearli a
quelli previsti per i prestiti obbligazionari in essere della società. Alle
attuali condizioni di mercato l'operazione riduce il costo annuo per interessi
di circa 50 milioni di dollari, minor costo parzialmente compensato da un "call
premium" di 29,5 milioni di dollari corrisposto una tantum ai finanziatori. La
linea di credito revolving conserva la scadenza del 24 maggio 2016. Il
rifinanziamento del prestito di Chrysler, negoziato con le banche, e la modifica
dei termini ottenuta, secondo l'agenzia Bloomberg,  consentirà a Fiat di
incassare un dividendo più alto dalla casa automobilistica americana. I nuovi
termini  limitano infatti le restrizioni sui dividendi che Fiat può ottenere da
Chrysler: nel 2013 Fiat potrebbe raccogliere 936 milioni di dollari in seguito
alle modifiche, contro un massimo di 300 milioni in base ai termini
precedenti.Sul fronte italiano, oggi lo stabilimento di  Pomigliano  sarà al
lavoro, secondo l'intesa raggiunta con i sindacati della fabbrica, per produrre
le Panda destinate alla commessa di una società di autonoleggio. A partire da
ieri sera alle 22 di fronte allo stabilimento è scattato il presidio organizzato
dalla Fiom e dai Cobas, le sigle contrarie all'intesa sul sabato lavorativo.
Ieri pomeriggio Fiat ha diffuso un comunicato per  ricordare che, dopo gli
incidenti di sabato scorso (il primo dei due previsti) «sarebbe gravissimo e
antidemocratico se si cercasse ancora di impedire alle persone di esercitare il
loro diritto al lavoro. Gli incidenti avvenuti la scorsa settimana all'esterno
dell'impianto e gli atteggiamenti intimidatori di alcuni manifestanti nei
confronti di chi andava al lavoro fanno pensare, visto il rinnovarsi della
protesta e l'organizzazione di presidi, a nuove azioni che potrebbero essere la
fotocopia» di quelle di sette giorni fa. [R. E.]

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             241 of 1000 DOCUMENTS


                                   La Stampa

                             22 giugno 2013 sabato
                               NAZIONALE EDIZIONE

Addio ai salotti buoni La svolta necessaria in Via Filodrammatici

BYLINE: francesco manacorda

SECTION: ECONOMIA; Pag. 23

LENGTH: 679 parole


Via Filodrammatici, cuore della vecchia Milano e centro del potere finanziario
casalingo, dove sorge la sede di Mediobanca, è una strada stretta dove le
pochissime vetture ammesse - quasi sempre berline con autista - non possono
passare due alla volta. Se per caso s'incrociano sono costrette a cervellotiche
manovre. Eppure è proprio in via Filodrammatici che, con tutte le incognite del
caso, Alberto Nagel dovrà tentare una complessa inversione ad U nelle strategie
dell'istituto. Quella annunciata ieri dall'amministratore delegato di Mediobanca
, ha davvero i contorni di una rivoluzione: non più investimenti fatti per
stabilizzare aziende della «galassia» del Nord o per aiutare amici degli amici
(do you remember Ligresti?)

, nè operazioni di «sistema» come l'infausta blindatura di Telecom nella scatola
- ma forse era più un pacco - Telco. Invece la decisione di concentrare il
capitale verso l'attività bancaria vera e propria, contando di rafforzare
l'istituto non solo come banca d'affari, ma anche nel private banking e
nell'attività retail.Come e perché questa inversione ad U e quali effetti potrà
determinare? In primo luogo bisogna dire che non è una manovra improvvisata, ma
che si tratta comunque di una sterzata brusca, come si danno quando si vuole
evitare un grave pericolo. In questo caso il pericolo, evidenziato da Nagel fin
dal primo consiglio dello scorso novembre in cui ha cominciato a delineare il
suo piano, era quello che la banca venisse affossata proprio dalle sue
partecipazioni. Sette mesi fa l'ad ha spiegato ai consiglieri come negli ultimi
cinque anni Mediobanca avesse dovuto effettuare svalutazioni sulle sue
partecipazioni per 2,5 miliardi di euro e come le prospettive fossero buone per
l'attività bancaria e cattive per i soldi immobilizzati nella rete delle quote
cosiddette «strategiche», che va per l'appunto da Telco a Rcs, passando in parte
- ma qui il discorso è diverso - anche da Generali. Insomma, l'uscita da molti
salotti buoni dell'istituto - ma attenzione, la stessa Mediobanca resta un
salottino buono visto che il patto di sindacato dei suoi soci non si scioglie -
non dipende da una repentina conversione dei suoi manager alle regole del
liberissimo mercato e alle delizie delle public companies, quanto da un effetto
collaterale ma assai sensibile della crisi finanziaria in atto dal 2007. Con
meno soldi in giro, con la necessità di concentrare il capitale su attività
redditizie e l'impossibilità di chiedere nuovi fondi ai soci, che resta da fare
se non vendere un po' di argenteria di famiglia, specie quella che si usa di
meno? E' quello che è successo alle Generali, sotto la guida di Mario Greco e
sotto l'egida della stessa Mediobanca, ed è quello che farà ora l'istituto.
Anche se con qualche distinguo: la cessione di un 3% delle Generali, ad esempio,
serve a far cassa, ma sul restante 10% non c'è alcuna intenzione di scendere;
anzi Nagel intende restare maggior azionista di Trieste.Se insomma fino a oggi
Mediobanca è stata, secondo la celebre definizione di Enrico Cuccia, un
ircocervo, animale mitologico metà banca d'affari e metà holding di
partecipazioni, adesso si trasformerà in una bestia meno leggendaria ma forse
più efficace, perdendo di fatto gran parte del ruolo di holding di
partecipazioni. Di quale animale si tratterà, però, nessuno ancora lo sa: un
cavallo libero di cogliere opportunità dove ci siano potrebbe essere la licenza
poetica di Nagel, se solo un banchiere - e di Mediobanca per di più - si potesse
concedere licenze poetiche. Un cinghialone azzoppato è parso temere invece ieri
il mercato, con quella secca ondata di vendite che ha buttato giù il titolo del
10%, che senza quella rete di rapporti garantita dai suoi pacchetti azionari
faticherà a fare la banca d'affari.Di sicuro, comunque, sarà un animale diverso
da quello un po' sonnacchioso e spesso aggrappato alla criniera del Leone di
Trieste, che eravamo abituati a vedere. Un animale che, se vuole davvero uscire
dalla strada stretta di via Filodrammatici, dovrà scoprirsi più agile e veloce
di quanto sia mai stato.

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             242 of 1000 DOCUMENTS


                                   La Stampa

                             22 giugno 2013 sabato
                               NAZIONALE EDIZIONE

Mediobanca, un fondo sovrano per Generali

BYLINE: francesco spini

SECTION: ECONOMIA; Pag. 23

LENGTH: 622 parole


Resterà in Generali, dove dal 13 scenderà al 10%. Ma di qui al 2016 Mediobanca
venderà poltrone e poltroncine di quel che fin qui è stato il «salotto buono»
della finanza italiana. Secondo il nuovo piano varato giovedì  e presentato ieri
a Piazzetta Cuccia in un Investor Day dedicato, Mediobanca d'ora in poi  vuol
fare solo la banca. Con un business «semplificato e più redditizio» e
concentrato su tre attività bancarie specializzate: Corporate & Investment
banking (in cui punta all'espansione estera), banca retail (con le sinergie, ma
nessuna fusione, tra Che Banca! e Compass)  e wealth management, in cui debutta
la nuova piattaforma di investimenti alternativi Maam, Mediobanca alternative
asset management.

L'obiettivo è presentarsi al giugno 2016 con un ritorno sul capitale (Roe) tra
il 10 e l'11%, un Core Tier 1 - sul fronte del capitale - del 11-12%, ricavi
bancari per 2,1 miliardi, con una crescita media annua del 10%. Primo passo
della trasformazione: alleggerire di 2 miliardi l'esposizione al comparto
azionario in cui, Leone a parte, nulla è più strategico. In corso d'esercizio ci
saranno 400 milioni di svalutazioni nette (a fine esercizio si stima così una
perdita da 200 milioni), adeguando i titoli a valori di mercato in quanto
riclassificati come «disponibili alla vendita». In tre anni ci saranno cessioni
per 1,5 miliardi. 6-700 milioni riguarderanno il 3% di Generali. Poi toccherà
alle ex intoccabili: Rcs, Telecom e le altre partecipazioni. «È l'approdo di un
percorso iniziato da anni e determinato da temi regolatori, dalla crisi
dell'euro e come effetto delle nostra governance», ha detto l'ad Alberto Nagel.
Secondo cui la minor esposizione al capitale «riduce la volatilità della
redditività di gruppo» e mette fine alla «distrazione» dal business di
management e marchio. L'uscita dai patti di sindacato, «verrà concordata con gli
altri azionisti». Solo del Leone  Mediobanca resterà azionista «stabile», il 3%
sarà venduto per dar risorse allo sviluppo, non per necessità: nell'ultima
versione Basilea III si è ammorbidita,  da 400,  i punti  base di Core Tier 1 di
Mediobanca erosi dal 13% di Trieste sono diventati 130. Generali «è per noi una
fonte di reddito e di capitale molto importante» e, «con il consolidamento degli
utili, è come se fosse un meccanismo di aumento di capitale interno». E agli
azionisti Nagel  ha ribadito la non necessità di una ricapitalizzazione. La
discesa in Generali avverrà più avanti e «non è detto che la vendita sarà sul
mercato». A Nagel piacerebbe trovare un partner per Trieste. «Ho in mente un
fondo sovrano o un'entità istituzionale di alcune aree ad alta crescita, in Asia
o dove Generali mette l'enfasi per il suo sviluppo».  Diverso il discorso per
gli altri. Telecom? «Telco è servita per istituzionalizzarne la governance in un
momento particolare. Ma ora rimanere sarebbe negativo per gli azionisti e per la
stessa società». L'addio a Telco  sarà comunicato entro  settembre, secondo i
patti. Nagel è convinto che la decisione porterà a un'accelerazione del
«processo di consolidamento». E più che a un ingresso dei cinesi di Hutchison
Whampoa - di cui a Telco «non è giunta alcuna proposta» -  pensa che in futuro
ci saranno   «più opzioni disponibili».  Mediobanca uscirà pure da Rcs. Dopo
l'aumento «bisognerà lavorare sulla struttura azionaria, che non è adeguata a
quel business». E «superare l'attuale patto» che «prima si rivede e meglio è».
Con un'apertura a Della Valle. A lui dice che «non ci sono margini temporali per
cambiare un piano durante un aumento di capitale». Ma c'è «tutta la
disponibilità a ragionare una volta concluso». Il mercato tra prese di profitto
e dubbi sulle ambizioni del piano ha  affossato il titolo: -9,42%.

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             243 of 1000 DOCUMENTS


                                   La Stampa

                             20 giugno 2013 giovedì
                               NAZIONALE EDIZIONE

Telecom e Fiat guidano il calo Finmeccanica controcorrente

BYLINE: Luigi; Grassia

SECTION: ECONOMIA; Pag. 29

LENGTH: 154 parole


In attesa che Ben  Bernanke desse lumi sulla politica monetaria  americana la
Borsa di Milano  ha chiuso in calo, risultando fra le  peggiori in Europa con
l'indice Ftse Mib -0,94% e l'All Share -0,88%. Nessuna tensione sullo spread fra
Btp decennali e Bund tedeschi equivalenti:  ha chiuso a 270 punti con rendimento
al 4,26%. Il calo di Piazza Affari è stato quasi generale. Fra i titoli
finanziari, Intesa Sanpaolo è arretrata del'1,85%, Unicredit -1,65%, Mediobanca
-1,67%, Mps -1,89%, Generali -0,99%. Negativi anche i principali energetici con
Eni  -1,11%, Enel -1,46% e  Terna  -1,60%. In lieve recupero Saipem (+1,37%) ma
questo non compensa neanche lontanamente le perdite dei giorni scorsi. Fra gli
industriali Fiat -1,95%, Pirelli sui valori della vigilia, mentre Finmeccanica
avanza  del 2,03%  dopo che la partecipata Atr ha siglato un contratto da circa
480 milioni di dollari. Telecom pesante con un -2,73%.

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             244 of 1000 DOCUMENTS


                                   La Stampa

                             20 giugno 2013 giovedì
                               NAZIONALE EDIZIONE

Fico contro la vendita della Rai: "Prima il conflitto di interessi"

BYLINE: francesca schianchi

SECTION: ITALIA; Pag. 9

LENGTH: 407 parole


No alla vendita ora - «adesso vorrebbe dire svenderla» -, comunque «non si può
vendere qualche canale Rai se prima non facciamo una legge seria su conflitto
d'interessi e antitrust», via invece a un dibattito pubblico «su cosa sia la Rai
e come il Paese e i cittadini intendano il servizio pubblico». All'indomani di
un report di Mediobanca che stima in circa due miliardi di euro il possibile
ricavo per lo Stato in caso di cessione della tv pubblica, il presidente della
Commissione di Vigilanza Rai, il Cinque Stelle Roberto Fico, si esprime
sull'ipotesi, individuando anche un'alternativa per recuperare quattrini:
«Vendere la Rai adesso vorrebbe dire svenderla e questo non si deve fare.
Secondo alcuni dati a venderla ora lo Stato incasserebbe due miliardi di euro,
che sono meno della metà degli F35. Io dico: meglio tagliare gli F35 che vendere
la Rai». Un argomento da sempre caldo, quello del futuro della nostra tv
pubblica. La prossima settimana, annuncia il viceministro allo Sviluppo Antonio
Catricalà in Commissione cultura alla Camera, sarà pronto il testo del nuovo
contratto di servizio, che verrà sottoposto prima, spiega, a consumatori e parti
sociali, per poi approdare in Commissione di Vigilanza.

Ma è un'altra scadenza quella che, seppur lontana, già dà da pensare: il 6
maggio 2016, quando scadrà la concessione del servizio pubblico radiotv. Anche
in quell'occasione l'idea al ministero è quella di una «larga consultazione»,
sul modello di quanto fatto in Inghilterra con la Bbc. Una proposta che porta
qualcuno a leggere l'ipotesi di cessione della concessione del servizio pubblico
ad altri. «Non credo sia probabile che altri soggetti pubblici attrezzati come
la Rai - dice il viceministro a Radio Radicale - possano coprire il servizio
pubblico meglio di quanto non faccia la Rai. Però è chiaro che il Parlamento
italiano potrebbe dire "vorrei che andasse al migliore tra tutti i competitor"».
Tuttavia, chiarisce a Montecitorio, «non ho mai parlato di vendita della Rai o
cessione della concessione del servizio pubblico».Intanto, la Commissione di
Vigilanza sta iniziando i suoi lavori. Martedì sera sono previste le audizioni
del presidente Tarantola e del direttore generale Gubitosi, dove si parlerà
anche, assicura Fico, di trasparenza «in merito a compensi, assunzioni e
contratti», dando alla seduta la «massima visibilità» (verrà trasmessa dal
canale satellitare Rai, su circuito chiuso e sulla web tv).

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             245 of 1000 DOCUMENTS


                                   La Stampa

                             20 giugno 2013 giovedì
                               NAZIONALE EDIZIONE

Telecom e Fiat guidano il calo Finmeccanica controcorrente

BYLINE: Luigi; Grassia

SECTION: ECONOMIA; Pag. 29

LENGTH: 154 parole


In attesa che Ben  Bernanke desse lumi sulla politica monetaria  americana la
Borsa di Milano  ha chiuso in calo, risultando fra le  peggiori in Europa con
l'indice Ftse Mib -0,94% e l'All Share -0,88%. Nessuna tensione sullo spread fra
Btp decennali e Bund tedeschi equivalenti:  ha chiuso a 270 punti con rendimento
al 4,26%. Il calo di Piazza Affari è stato quasi generale. Fra i titoli
finanziari, Intesa Sanpaolo è arretrata del'1,85%, Unicredit -1,65%, Mediobanca
-1,67%, Mps -1,89%, Generali -0,99%. Negativi anche i principali energetici con
Eni  -1,11%, Enel -1,46% e  Terna  -1,60%. In lieve recupero Saipem (+1,37%) ma
questo non compensa neanche lontanamente le perdite dei giorni scorsi. Fra gli
industriali Fiat -1,95%, Pirelli sui valori della vigilia, mentre Finmeccanica
avanza  del 2,03%  dopo che la partecipata Atr ha siglato un contratto da circa
480 milioni di dollari. Telecom pesante con un -2,73%.

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             246 of 1000 DOCUMENTS


                                   La Stampa

                             20 giugno 2013 giovedì
                               NAZIONALE EDIZIONE

Fico contro la vendita della Rai: "Prima il conflitto di interessi"

BYLINE: francesca schianchi

SECTION: ITALIA; Pag. 9

LENGTH: 407 parole


No alla vendita ora - «adesso vorrebbe dire svenderla» -, comunque «non si può
vendere qualche canale Rai se prima non facciamo una legge seria su conflitto
d'interessi e antitrust», via invece a un dibattito pubblico «su cosa sia la Rai
e come il Paese e i cittadini intendano il servizio pubblico». All'indomani di
un report di Mediobanca che stima in circa due miliardi di euro il possibile
ricavo per lo Stato in caso di cessione della tv pubblica, il presidente della
Commissione di Vigilanza Rai, il Cinque Stelle Roberto Fico, si esprime
sull'ipotesi, individuando anche un'alternativa per recuperare quattrini:
«Vendere la Rai adesso vorrebbe dire svenderla e questo non si deve fare.
Secondo alcuni dati a venderla ora lo Stato incasserebbe due miliardi di euro,
che sono meno della metà degli F35. Io dico: meglio tagliare gli F35 che vendere
la Rai». Un argomento da sempre caldo, quello del futuro della nostra tv
pubblica. La prossima settimana, annuncia il viceministro allo Sviluppo Antonio
Catricalà in Commissione cultura alla Camera, sarà pronto il testo del nuovo
contratto di servizio, che verrà sottoposto prima, spiega, a consumatori e parti
sociali, per poi approdare in Commissione di Vigilanza.

Ma è un'altra scadenza quella che, seppur lontana, già dà da pensare: il 6
maggio 2016, quando scadrà la concessione del servizio pubblico radiotv. Anche
in quell'occasione l'idea al ministero è quella di una «larga consultazione»,
sul modello di quanto fatto in Inghilterra con la Bbc. Una proposta che porta
qualcuno a leggere l'ipotesi di cessione della concessione del servizio pubblico
ad altri. «Non credo sia probabile che altri soggetti pubblici attrezzati come
la Rai - dice il viceministro a Radio Radicale - possano coprire il servizio
pubblico meglio di quanto non faccia la Rai. Però è chiaro che il Parlamento
italiano potrebbe dire "vorrei che andasse al migliore tra tutti i competitor"».
Tuttavia, chiarisce a Montecitorio, «non ho mai parlato di vendita della Rai o
cessione della concessione del servizio pubblico».Intanto, la Commissione di
Vigilanza sta iniziando i suoi lavori. Martedì sera sono previste le audizioni
del presidente Tarantola e del direttore generale Gubitosi, dove si parlerà
anche, assicura Fico, di trasparenza «in merito a compensi, assunzioni e
contratti», dando alla seduta la «massima visibilità» (verrà trasmessa dal
canale satellitare Rai, su circuito chiuso e sulla web tv).

LOAD-DATE: June 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             247 of 1000 DOCUMENTS


                                   La Stampa

                            19 giugno 2013 mercoledì
                               NAZIONALE EDIZIONE

Bene Mediobanca e Terna Saipem manca il rimbalzo

BYLINE: Luigi; Grassia

SECTION: ECONOMIA; Pag. 27

LENGTH: 164 parole


Indici di Borsa in stand-by in attesa delle indicazioni della Federal Reserve
sui tassi che potrebbero arrivare oggi. Ieri a Piazza Affari l'indice Ftse Mib
ha segnato  +0,02% e l'All Share -0,09%.  In mattinata il mercato aveva
beneficiato  delle parole di Mario Draghi, secondo cui la Bce è sempre   pronta
ad adottare nuove misure straordinarie.  Tra le banche svetta Unicredit con un
+1,36%, Mediobanca a pochi giorni dall'approvazione del piano strategico sale
dell'1,70%, e Ubi cresce dell'1,13%. Giù ancora Bpm (-2,06%).Male l'energia, con
Saipem che cede un altro 2,46% accusando i report negativi degli analisti
seguiti al profit warning, mentre Eni cede l'1,33%. Positiva Terna con un
+1,20%.Chiude invariata Fiat dopo i dati sulle immatricolazioni europee in calo
a maggio. Giù Pirelli (-0,90%). Prese di beneficio su Telecom (-1,08%) dopo il
rialzo dell'altro giorno. Rcs ieri ha ceduto il 13,65%, mentre i diritti in
vista dell'aumento di capitale hanno accusato un -35%.

LOAD-DATE: June 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             248 of 1000 DOCUMENTS


                                   La Stampa

                             17 giugno 2013 lunedì
                               NAZIONALE EDIZIONE

Borse di studio con Fiat e Fibra

SECTION: TUTTOSOLDI; Pag. 29

LENGTH: 87 parole


Grazie all'impegno di Fiat e Fibra sono disponibili due borse di studio per i
partecipanti al Master in Business Administration di Alma Graduate School, la
Business School dell'Università di Bologna.Il master, 12 mesi di formazione in
lingua inglese, è rivolto a laureati di tutto il mondo che abbiano già svolto
esperienze lavorative e partirà nella sua sesta edizione in autunno. Tra i
partner, la Fondazione culturale italo brasiliana (Fibra), di cui fa parte anche
Fiat che  metterà a disposizione le due borse di studio.

LOAD-DATE: June 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             249 of 1000 DOCUMENTS


                                   La Stampa

                             15 giugno 2013 sabato
                               NAZIONALE EDIZIONE

In spolvero Pirelli ed Eni Bene Parmalat, crolla Rcs

BYLINE: Luigi; Grassia

SECTION: ECONOMIA; Pag. 25

LENGTH: 164 parole


Chiusura in rialzo per la Borsa italiana ma non sui massimi di giornata a causa
dell'andamento ribassista di Wall Street, penalizzata dai dati Usa su prezzi
alla produzione e  produzione industriale. La crescita dell'Ftse Mib  è stata
dello 0,23% mentre l'All Share ha fatto +0,33%. Frai titoli  bancari Intesa
Sanpaolo ha chiuso in rialzo dello 0,91%, Unicredit -0,36% e Mediobanca a
-1,29%. Sempre nel comparto finanziario  Generali in calo dello 0,65%. Fra gli
industriali in evidenza Pirelli con un +3,34%, bene Finmeccanica (+0,26%).
Negativi invece  Fiat (-0,36%)  e Tenaris (-0,32%). Per Telecom -0,37%.
Contrastati i titoli del lusso: Luxottica -0,26% e Ferragamo +0,88%. Stessa
disparità fra gli energetici con Eni +1,26%, Enel -0,45% e A2a -2,44%,
quest'ultima all'indomani dell'assemblea dei soci. Giù Rcs (-6,32%) dopo il cda
che ha fissato il prezzo, fortemente scontato, per l'aumento di capitale al via
lunedì. Parmalat in evidenza a +2,75% nel giorno dell'assemblea.

LOAD-DATE: June 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             250 of 1000 DOCUMENTS


                                   La Stampa

                             13 giugno 2013 giovedì
                               NAZIONALE EDIZIONE

"Mancano i pezzi" Fiat, nuovo stop

BYLINE: teodoro chiarelli

SECTION: ECONOMIA; Pag. 28

LENGTH: 570 parole


Nuovi stop in arrivo nelle fabbriche del Lingotto per mancanza di componenti.
Nei prossimi giorni gli stabilimenti Fiat e Fiat Industrial saranno costretti,
rende noto l'azienda, a una nuova fermata produttiva per la mancanza delle
forniture provenienti dal gruppo Selmat. Tuttora sui piazzali delle aziende Fiat
si trovano più di 5.500 veicoli che non possono essere completati a causa della
mancanza dei componenti Selmat, «che continuano ad arrivare in misura
insufficiente». Fiat annuncia, quindi, che «si renderà necessario interrompere
la produzione per utilizzare le poche forniture provenienti da Selmat per
completare i veicoli che giacciono sui piazzali in numero ormai ingestibile».
Secondo indiscrezioni all'inizio della prossima settimana dovrebbero fermarsi lo
stabilimento Iveco di Madrid dove si produce il camion Stralis e quello Fiat
Auto di Tychy, in Polonia, dove vengono prodotte la 500 e la Ypsilon.

Migliaia i lavoratori che rischiano la sospensione dal lavoro.La vicenda della
piccola-media azienda torinese (Selmat) che tiene sotto scacco il campione della
manifattura italiana (Fiat), si trascina ormai da parecchie settimane. Il
Lingotto ha già denunciato con un duro comunicato i «gravissimi danni al gruppo
Fiat e agli altri fornitori», con migliaia di lavoratori costretti a rimanere a
casa per la sospensione della produzione dovuta alla mancanza di forniture da
parte del gruppo Selmat.Da un lato il fornitore, un migliaio di dipendenti e 150
milioni l'anno di fatturato, che lamenta una contrazione delle commesse, ma poi
sborsa un bel po' di quattrini per comprare altre società del settore.
Dall'altro il Lingotto che avrebbe più volte manifestato insoddisfazione per il
livello qualitativo delle forniture e, soprattutto, per il mancato rispetto
della tempistica di consegna e dell'organizzazione logistica. In poche parole,
alla Selmat viene contestato (con tanto di esposto alla Procura della
Repubblica) di avanzare in maniera non propriamente urbana richieste di
incremento del prezzo dei componenti , oltre a richiedere nuove forniture per
far marciare gli impianti già penalizzati dalla crisi dell'auto in Italia e in
Europa.Selmat, che come consuetudine nel settore automotive ha come cliente
esclusivo il Lingotto, produce centinaia di pezzi in plastica, come le bocchette
dell'aria, o gli spoiler posteriori di auto e camion. Pezzi che possono costare
da 70 a 300 euro l'uno. Il loro mancato utilizzo, però, sta causando enormi
problemi alla Fiat, costretta in varie riprese a fermare le officine Maserati di
Grugliasco, Fiat Automobiles in Serbia, lo stabilimento di Tychy in Polonia,
l'Iveco di Madrid e Valladolid in Spagna.Fiat si starebbe guardando intorno per
trovare un partner più affidabile che ponga fine a una situazione che danneggia
l'intero sistema del Lingotto. Non è però semplicissimo e richiede comunque il
suo tempo. Senza contare che a quel punto si porrà il problema del migliaio di
dipendenti Selmat.Nuove polemiche anche a Pomigliano d'Arco dove la Fiom ieri ha
invitato la cittadinanza a partecipare ai "presidi democratici" organizzati a
partire da oggi davanti allo stabilimento Fiat, per protestare contro i due
sabato di recupero concordati dal Lingotto e gli altri sindacati di categoria
per far fronte a un picco produttivo della Panda legato a commesse ricevute da
aziende di autonoleggio . Fiat ha definito polemiche e manifestazioni
«strumentali».

LOAD-DATE: June 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             251 of 1000 DOCUMENTS


                                   La Stampa

                            12 giugno 2013 mercoledì
                               NAZIONALE EDIZIONE

In Rosso Intesa e Mediaset Bene Autogrill e Parmalat

BYLINE: Luca; Fornovo

SECTION: ECONOMIA; Pag. 27

LENGTH: 171 parole


Piazza Affari chiude una brutta giornata col ritorno delle tensioni sugli spread
tra i titoli di Stato: l'indice Ftse Mib ha perso l'1,62% a 16.286 punti e
l'Ftse  All Share  è sceso  dell'1,58% a quota 17.296. Insomma Milano  è stata
la peggiore tra i listini principali del Vecchio continente insieme a Madrid. Ad
appesantire il listino sono stati  i titoli delle banche, con Azimut che ha
perso il 3,6%, il Banco popolare il 2,9%, Intesa Sanpaolo il 2,8% e Unicredit
l'1,5%. Nel settore finanziario ha ceduto anche Fonsai (-2,8%) mentre Generali
ha chiuso in calo dell'1,4% prima della comunicazione della vendita in Messico.
Hanno tenuto Mediobanca e Mediolanum, che hanno concluso la seduta in perfetta
parità. Inversione di tendenza per Mediaset, che  ha perso il 3,94%. Giù anche
Finmeccanica (-3,75%), debole Enel, che ha ceduto il 2,9%. Ha tenuto invece Enel
green power (+0,2%) Bene Autogrill: il titolo è salito dell'1,68%, mentre
Parmalat è salita dello 0,5%. Nuova giornata di forti vendite invece su Rcs
(-4,52%).

LOAD-DATE: June 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             252 of 1000 DOCUMENTS


                                   La Stampa

                            12 giugno 2013 mercoledì
                               NAZIONALE EDIZIONE

«Mediobanca non era indipendente»

SECTION: ECONOMIA; Pag. 26

LENGTH: 92 parole


Mediobanca non aveva i requisiti per essere advisor di Parmalat nell'acquisto di
Lactalis American Group (Lag) in quanto «non poteva reputarsi indipendente»
rispetto al venditore Lactalis. Secondo quanto afferma il Tribunale
nell'ordinanza di cui la Consob ha chiesto  la pubblicazione, era
«plausibilmente condizionato dalla prospettiva di riscuotere» 94 milioni di euro
da Lactalis, «parte» dei 420 milioni prestati per l'opa su Parmalat, ed aveva
inoltre in essere due derivati con Bsa, holding dei Besnier, del valore
nozionale di 100 milioni di euro.

LOAD-DATE: June 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             253 of 1000 DOCUMENTS


                                   La Stampa

                             11 giugno 2013 martedì
                               NAZIONALE EDIZIONE

IL PUNTO Giù Fiat, Telecom e Mps In positivo Pirelli e Saipem

BYLINE: Luigi; Grassia

SECTION: ECONOMIA; Pag. 28

LENGTH: 163 parole


Seduta negativa per Piazza Affari  con l'indice Ftse Mibtel -0,81% e l'All Share
-0,69%. Negativa  Fiat (-4,67%) mentre la cugina  Industrial limita la perdita
allo 0,62% e la controllante  Exor fa  +0,41%. Telecom Italia ha lasciato il
4,48%, mentre tra i bancari Unicredit ha chiuso con un  -1,87%, Intesa Sanpaolo
-2,92%, Mediobanca -1,57%, Popolare Milano e Popolare Emilia  a -4,17 e -4,39%.
Per   Mps -4,67%. Nelle assicurazioni e nel risparmio gestito  Generali ha
limato lo 0,28%, Mediolanum fa -2,11% mentre Fonsai si muove  in controtendenza
piazzando un +3,24% grazie alle indiscrezioni di un interessamento per gli asset
di Milano Assicurazioni da parte di Berkshire Hathaway (Warren Buffett).
Positivi Pirelli (+2,34%) e i titoli del lusso Luxottica +1,01%, Tod's +0,18%,
Ferragamo +1,89%. In luce anche Saipem con un +3,02  mentre  la controllante Eni
che ha segnato un -0,4%. Giù anche Enel (-0,36%). Pesante nell'editoria la prima
seduta settimanale di Rcs (-9,09%).

LOAD-DATE: June 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             254 of 1000 DOCUMENTS


                                   La Stampa

                              8 giugno 2013 sabato
                               NAZIONALE EDIZIONE

IL PUNTO Rimbalzo con Intesa, Eni e Fiat Scivolano Finmeccanica e Rcs

BYLINE: Luigi; Grassia

SECTION: ECONOMIA; Pag. 27

LENGTH: 150 parole


Piazza Affari recupera l'1% tondo con l'indice Ftse Mib e l'1,01% con l'All
Share.  Fra i titoli bancari, in evidenza Intesa Sanpaolo (+3,01%), Mediobanca
(+2,55%), Popolare Emilia (+1,17%), Popolare Milano (+0,98%) e Ubi Banca
(+0,67%). In controtendenza Unicredit (-0,73%) e Mps che ha chiuso con un -0,54%
dopo il tonfo di giovedì (-8%). Bene gli assicurativi Generali (+1,29%) e Unipol
(+2,14%). Positivi i principali titoli energetici, a partire da Eni (+1,76%),
Enel (+0,65%) e A2A (+0,92%). Più contenuto il rialzo di Saipem (+0,35%). Fra
gli industriali si sono distinti Fiat +3,13%, Pirelli +1,87% e Italcementi
+1,61%. Negativa Finmeccanica che ha lasciato lo 0,97%. In rialzo anche Telecom
Italia (+1,04%) e Autogrill (+3,09%) all'indomani dell'assemblea che ha dato
nuove aspettative sul fronte di possibili acquisizioni.

Nel comparto dell'editoria  brusco calo di Rcs che ha perso il 5,28%.

LOAD-DATE: June 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             255 of 1000 DOCUMENTS


                                   La Stampa

                            5 giugno 2013 mercoledì
                               NAZIONALE EDIZIONE

Fiat Industrial sarà quotata anche a Piazza Affari

BYLINE: luca fornovo

SECTION: ECONOMIA; Pag. 25

LENGTH: 332 parole


Fiat Industrial sarà quotata anche a Milano  oltre che a Wall Street. Le azioni
ordinarie della newco, la nuova società che nascerà dalla fusione con i trattori
di Cnh,   saranno quotate al New York Stock Exchange e, immediatamente dopo
l'efficacia della fusione - si legge nel comunicato diffuso ieri - anche a
Piazza Affari sul mercato telematico azionario gestito da Borsa italiana.Fiat
Industrial e Cnh saranno entrambe incorporate nella nuova società olandese. Gli
azionisti di Fiat Industrial avranno un'azione ordinaria della newco per ogni
azione Industrial posseduta, quelli di Cnh 3,828 azioni per ogni azione Cnh.Dopo
l'assemblea straordinaria convocata per il 9  luglio ci sarà per gli azionisti
Fiat Industrial la possibilità di esercitare il diritto di recesso per i
quindici giorni consecutivi.Come ha ribadito John Ekann all'assemblea di Exor
l'operazione dovrebbe essere conclusa entro il primo settembre.

Exor, la società d'investimento della famiglia Agnelli, ha preannunciato che
voterà a favore della fusione. L'assemblea straordinaria di Cnh è invece
prevista per il 23 luglio.Intanto domani  e venerdì si terrà nello stabilimento
Ferrari di Maranello, l'assemblea annuale della accomandita di famiglia Giovanni
Agnelli e C.. Alla riunione parteciperanno circa cinquanta esponenti dei vari
rami della famiglia per fare il punto sull'andamento delle società partecipate e
per approvare il bilancio 2012 dell'accomandita presieduta da John Elkann.Sergio
Marchionne interverrà venerdì mattina e parlerà ai soci di Fiat-Chrysler.
Parteciperanno anche il direttore della Stampa, Mario Calabresi, e il direttore
della Fondazione Giovanni Agnelli, Andrea Gavosto. La parola passerà poi  a
Ginevra Elkann, seguita da Consolata Camerana. Sono previsti anche gli
interventi dei responsabili operativi di Fiat Industrial Richard Tobin e Pablo
Di Si. Concluderà i lavori John Elkann con la presentazione su Exor e con la
votazione del bilancio 2012 della Giovanni Agnelli e C. Sapaz.

LOAD-DATE: June 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             256 of 1000 DOCUMENTS


                                   La Stampa

                              1 giugno 2013 sabato
                               NAZIONALE EDIZIONE

Fiat conferma gli impegni in Italia

BYLINE: teodoro chiarelli

SECTION: ECONOMIA; Pag. 24

LENGTH: 608 parole


La Fiat conferma i propri impegni in Italia. Anzi, ribadisce la propria
"italianità" come valore aggiunto del marchio. E questo mentre il titolo del
Lingotto continua a volare in Borsa sull'onda di una fusione con Chrysler
(passando per l'acquisizione della quota controllata dal fondo Veba) che viene
data sempre più vicina. Per prendere contatto con il nuovo governo e
rassicurarlo sulle voci che periodicamente fanno scattare l'allarme su un
fantomatico addio all'Italia da parte della casa automobilistica torinese, sono
scesi ieri a Roma il presidente John Elkann e l'amministratore delegato Sergio
Marchionne.A riceverli, prima che i vertici della Fiat partecipassero
all'assemblea annuale di Bankitalia, è stato il nuovo ministro dello Sviluppo
economico, Flavio Zanonato.

Un'ora di colloquio e, alla fine, l'asciutto commento di Marchionne: «L'incontro
è andato benissimo, perfettamente». E Zanonato di rimando: «E' stata una
conversazione lunga e piacevole: non abbiamo certo definito le strategie, ma gli
impegni e gli atteggiamenti di Marchionne sono stati confortanti».Poi è arrivato
il comunicato ufficiale del ministero di via Veneto a elencare ufficialmente le
rassicurazioni fornite da Marchionne ed Elkann a Zanonato:«La conferma degli
impegni di Fiat per il Paese, l'intenzione di non chiudere alcuno stabilimento
italiano, il mantenimento degli attuali livelli occupazionali nonostante la fase
di forte difficoltà che il mercato dell'auto sta attraversando a livello
nazionale ed europeo».Nei giorni scorsi Zanonato aveva anticipato il tema
dell'incontro. «A Marchionne dirò: "dimmi cosa possiamo fare per mantenere la
Fiat con suoi impianti produttivi in Italia e dimmi cosa vuoi fare tu per il tuo
Paese"». Il dialogo è evidentemente partito, visto che la riunione non è stata
solo l'occasione per fare il punto della situazione su un mercato in grande
difficoltà, ma è servita anche - per usare le parole del ministero - «ad avviare
un percorso di collaborazione tra governo e Fiat sul fronte della tutela e del
rilancio del comparto automobilistico italiano». Non solo, i vertici del
Lingotto hanno spiegato al ministro che l'azienda può ottenere significativi
margini di crescita sui mercati extra europei, soprattutto in America Latina e
in Cina. L'obiettivo di ottenere pieno successo all'estero, però, è stato
ribadito, non andrà a scapito dell'italianità, visto che Fiat e i suoi brand
rappresentano alcune delle più stimate e apprezzate espressioni del made in
Italy.Senza dimenticare l'importante segnale mandato giovedì da Elkann
all'assemblea di Exor: la holding della famiglia Agnelli resterà saldamente al
timone di Fiat anche dopo la fusione con Chrysler. Exor è pronta a seguire Fiat
anche qualora in futuro (a medio-lungo termine come prefigurato da Marchionne)
fosse richiesto un aumento di capitale per un rafforzamento patrimoniale.
Dialogo avviato, dunque, sui binari della collaborazione. Tanto è vero che
Zanonato farà «presto» visita allo stabilimento di Grugliasco vicino a Torino
dove si produce la Maserati "Quattroporte", prestigiosa ammiraglia del
Lingotto.Commenti positivi sull'incontro sono arrivati dal presidente di
Confindustria, Giorgio Squinzi («Conferme che fanno solo piacere») e dal
segretario generale della Uil, Luigi Angeletti che ha annunciato un prossimo
incontro con Marchionne a giugno. Fuori dal coro, invece, il segretario generale
della Fiom Maurizio Landini: ha chiesto «meno reverenza e più fatti, accordi
scritti». Chi scommette decisamente su Fiat è la Borsa. Il titolo ieri ha
chiuso, per la prima volta dall'agosto del 2011, sopra i 6 euro, a 6,12 con un
guadagno del 3,29%.

LOAD-DATE: June 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             257 of 1000 DOCUMENTS


                                   La Stampa

                              1 giugno 2013 sabato
                               NAZIONALE EDIZIONE

Eni incassa 677,6 milioni dalla vendita del 6,7% di Galp

SECTION: ECONOMIA; Pag. 26

LENGTH: 96 parole


Eni ha concluso il collocamento del 6,7% di Galp Energia a 12,22 euro per
azione, incassando  677,6 milioni di euro.  Il gruppo ha ora il 16,34% di Galp,
di cui l'8% a servizio di un exchangeable bond per oltre 1 miliardo di euro. Il
collocamento delle azioni ordinarie Galp, attraverso un accelerated
bookbuilding, è stato realizzato con un'offerta riservata a investitori
istituzionali qualificati e ha riguardato oltre 55,4 milioni di titoli della
società portoghese. Per finalizzare l'operazione Eni si è avvalsa di Goldman
Sachs e Mediobanca in qualità di joint bookrunners.

LOAD-DATE: June 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             258 of 1000 DOCUMENTS


                                   La Stampa

                             31 maggio 2013 venerdì
                               NAZIONALE EDIZIONE

"Fiat-Chrysler, Exor farà la sua parte"

BYLINE: TEODORO CHIARELLI

SECTION: ECONOMIA; Pag. 23

LENGTH: 633 parole


Marchionne? «Resterà con noi ancora per tanti anni». L'eventuale
ricapitalizzazione di Fiat-Chrysler dopo la fusione? «Exor farà la sua parte».
Ergo: gli Agnelli non hanno nessuna intenzione di diluirsi nel controllo del
gruppo automobilistico. E' un John Elkann in grande spolvero quello che ieri
presiede l'assemblea della holding che controlla Fiat e Fiat Industrial, ma
anche Sgs e Cushman & Wakefield.

Al termine della riunione indugia compiaciuto davanti ai grandi trattori, ai
camion e alla gigantesca mietitrebbia del Fiat Industrial Village, il grande
centro torinese dei veicoli commerciali e movimento terra: «Abbiamo scelto
questa sede - spiega - perché Fiat Industrial è in termini di valore la società
più importante di Exor, rappresenta un terzo del valore delle nostre
attività».Marchionne, dunque, che non è presente all'assemblea, ma oggi
incontrerà a Roma il neo ministro dello Sviluppo Economico, Flavio Zanonato.
«Resterà con noi anche dopo il 2015 - spiega Elkann - Aveva indicato quella data
perché pensa che fino ad allora molte cose saranno completate. Tante altre,
però, saranno ancora da fare: sono convinto, avendone parlato con lui, che sarà
ancora con noi per molti anni. Per noi se resta per sempre va benissimo. E
siccome lui è un vero top manager, sta anche lavorando per creare una
successione. Tobin, Altavilla, Belini, Manley sono esempi di quanto si può
crescere all'interno del nostro gruppo». Elkann si dice orgoglioso del lavoro
fatto negli ultimi dieci anni in Exor: «Ci siamo globalizzati, abbiamo
semplificato e abbiamo ridotto il debito». Già, la globalizzazione. Il
presidente di Fiat si accalora quando racconta le difficoltà che incontra per
far capire in Italia quanto la nuova dimensione del gruppo porti benefici al
Paese. «C'è poca coscienza di quanto ciò sia positivo. Invece di avere timore
della globalizzazione bisogna essere aperti, il mondo è cresciuto».Per questo
Exor crede «nelle grandi prospettive» di Fiat-Chrysler» e farà la sua parte nel
sostenere l'integrazione. Parlare di tempi e modalità della fusione «è
prematuro». Ma il ruolino di marcia si può immaginare e prevede l'accordo con il
fondo Veba sul prezzo per acquistare il 41,5% di Auburn Hills, la fusione e il
collocamento. Solo dopo, nel medio-lungo periodo, lo ha detto a suo tempo
Marchionne, dovrebbe esserci anche un aumento di capitale. Bene, se si farà,
spiega Elkann, gli Agnelli non hanno intenzione di allentare la presa. Il
presidente di Exor e Fiat usa una metafora: «Se la torta è molto buona, più
fette hai meglio è». Chiaro il segnale ai mercati. Che non dovranno nemmeno
preoccuparsi, in prospettiva, che Exor batta cassa. Le risorse le ha già in
cassa: 1,2 miliardi a disposizione. Su questo punto Elkann è categorico: «Exor
non aumenterà il proprio capitale. Non lo faremo nel modo più assoluto perché
abbiamo le risorse necessarie per fare gli investimenti». Insiste Elkann: «Ciò
che è sicuro è che da parte di Exor c'è l'assoluta convinzione che bisogna
andare avanti e che Fiat e Chrysler devono avere un futuro insieme. Le due
società sono ogni giorno che passa più vicine». Solo dopo, se ci saranno
occasioni per una nuova alleanza si valuteranno. Anche se sulla rapida
attuazione del progetto di fusione continua a scommettere Piazza Affari, con
Fiat che chiude con un +3,31%, mentre Exor guadagna lo 0,29% e Industrial
l'1,86%.Nessuna indicazione sulla trattativa con il fondo Veba che vede
posizioni molto distanti sul valore delle azioni: 1,8 miliardi di dollari
secondo gli italiani, 4,2 miliardi secondo gli americani. «Oggi è importante
arrivare al verdetto della Corte del Delaware sulla prima tranche del 3,3%. Non
escludo che si possa fare un accordo prima, ma la decisione della Corte per noi
è importante. Siamo convinti delle nostre ragioni».

LOAD-DATE: June 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             259 of 1000 DOCUMENTS


                                   La Stampa

                             31 maggio 2013 venerdì
                               NAZIONALE EDIZIONE

Oggi l'incontro tra Zanonato e il vertice Fiat

SECTION: ECONOMIA; Pag. 23

LENGTH: 120 parole


È in programma per oggi l'incontro del ministro dello Sviluppo economico Flavio
Zanonato con l'ad di Fiat Sergio Marchionne «Lo vedo e poi vi dirò», ha spiegato
il ministro, aggiungendo che preferisce non dare in anticipo dettagli
sull'appuntamento per non trovarsi assediato dalla stampa. «Quello che voglio
capire da Marchionne - ha aggiunto poi Zanonato a Radio 24  - è che intenzioni
ha rispetto alla presenza di Fiat in Italia. È la più grande azienda in Italia,
produce 420 mila vetture, il 30% di quelle che saranno vendute in Italia, non è
poca cosa». Non c'è comunque nessun motivo al momento, dice il ministro, per
esprimere preoccupazione sull'operazione con Chrysler, che in questi giorni è
sotto i riflettori.

LOAD-DATE: June 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             260 of 1000 DOCUMENTS


                                   La Stampa

                             31 maggio 2013 venerdì
                               NAZIONALE EDIZIONE

Avanzano Fiat, Pirelli e Ubi Giù Telecom, Eni e Saipem

BYLINE: Luigi; Grassia

SECTION: ECONOMIA; Pag. 27

LENGTH: 146 parole


Piazza Affari continua a crescere  (Ftse Mib +0,66%  e All Share +0,37%) spinta
anche dal   Pil americano +2,4% e dalla buona asta di Btp a 5 e 10 anni. Bene lo
spread fra il Btp e il Bund tedesco, sceso  in chiusura a 258 epunti base. Fra i
singoli titoli della Borsa di Milano  acquisti su Fiat (+3,31%) con il mercato
che guarda al rafforzamento del gruppo con la fusione con Chrysler. La cugina
Industrial fa +1,86% e la capogruppo Exor  guadagna lo 0,89% . Nel comparto
industriale bene anche Pirelli (+3,08%). Tra i bancari in luce Ubi (+3,56%) con
il giudizio «outperform» di Mediobanca. Nelle assicurazioni, il titolo Generali
guadagna  l'1,39%.  Chiusura in calo per Telecom (-1,7%) nel giorno in cui il
cda del gruppo ha dato il via libera allo spin-off della rete.  Flessione per
Eni (-1,44%) con il taglio a «neutral» di Goldman. A seguire giù anche Saipem
(-1,04%).

LOAD-DATE: June 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             261 of 1000 DOCUMENTS


                                   La Stampa

                             30 maggio 2013 giovedì
                               NAZIONALE EDIZIONE

«Fiat tratta con le banche un finanziamento per Chrysler»

SECTION: ECONOMIA; Pag. 26

LENGTH: 116 parole


Fiat è in trattative con un gruppo di banche per un finanziamento fino a 10
miliardi di dollari per acquistare la quota restante di Chrysler e rifinanziare
due debiti della casa automobilistica. Lo riporta l'agenzia Bloomberg citando
alcune fonti, secondo le quali le banche con cui Fiat tratta sono, fra le altre,
Bank of America, Deutsche Bank, Goldman Sachs e Bnp Paribas. L'amministratore
delegato di Fiat e Chrysler, Sergio Marchionne, punterebbe a chiudere
l'operazione entro la fine dell'estate, riporta ancora l'agenzia di
stampa.Domani intanto lo stesso Marchionne incontrerà il ministro dello Sviluppo
Economico, Flavio Zanonato. Oggi è invece prevista a Torino l'assemblea dei soci
di Exor.

LOAD-DATE: June 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             262 of 1000 DOCUMENTS


                                   La Stampa

                             27 maggio 2013 lunedì
                               NAZIONALE EDIZIONE

Due bond per Mediobanca

SECTION: TUTTOSOLDI; Pag. 27

LENGTH: 96 parole


Mediobanca lancia sul Mot due nuove obbligazioni strutturate. Si tratta di «
Mediobanca Sintesi» in euro  e  in dollari (col rischio cambio), scadenza 2021.
La prima, il primo anno, riconosce due cedole semestrali del 5% annuo lordo.
Successivamente dà il 6% annuo lordo ma solo nel caso in cui  l'indice azionario
europeo Eurostoxx 50 alla fine del semestre abbia un valore  almeno pari  a
quello del 22 maggio 2013. Stesso meccanismo per l'altra: prime due cedole
semestrali al 6%, le altre al 6,5% solo se l'americano S&P500 a fine semestre
non è sotto i livelli del 22 maggio.

LOAD-DATE: May 29, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             263 of 1000 DOCUMENTS


                                   La Stampa

                             25 maggio 2013 sabato
                               NAZIONALE EDIZIONE

IL PUNTO Giù Banco popolare, Ubi e A2a Balza Fiat, bene Mediobanca

BYLINE: Luigi; Grassia

SECTION: ECONOMIA; Pag. 25

LENGTH: 147 parole


Un'altra chiusura in calo per la Borsa di Milano che termina la seduta con
l'indice Ftse Mib in ribasso dello 0,66% e l'All Share -0,67%. Fra i titoli del
settore bancario, penalizzati dalla risalita dello spread a 270 punti, spiccano
le perdite Ubi (-2,56%) e Banco Popolare (-3,27%). Giù anche Bper (-1,34%),
Unicredit (-1,59%), Ubi (-2,56%), Mps (-1,21%) e Intesa Sanpaolo (-1,07%). In
controtendenza Mediobanca (+1,35%) e la Popolare di Milano (+0,43%).Male
Telecom, che ha perso il 3,38%. Brillante invece Fiat che ha guadagnato il
4,23%. Denaro anche su Snam (+1,12%) mentre fra gli altri titoli dell'energia
hanno perso  Saipem (-3,19%)  e A2A (-2,69%). Acquisti su Autogrill (+0,61%) e
Pirelli  (+0,35% mentre la controllante  Camfin arretra del 3,27%). Chiudono in
negativo   Rcs (-1,79%) e Brembo (-2,84%), in rialzo Trevi  (+1,22%) e con molta
più decisione  Aedes (+14,57%).

LOAD-DATE: May 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             264 of 1000 DOCUMENTS


                                   La Stampa

                             24 maggio 2013 venerdì
                               NAZIONALE EDIZIONE

In rosso Mediobanca e Ubi Crolla Maire, si salva Camfin

BYLINE: Luca; Fornovo

SECTION: ECONOMIA; Pag. 27

LENGTH: 171 parole


Piazza Affari è la Borsa peggiore in Europa dopo che il tonfo di Tokyo (-7%) ha
trascinato in rosso  tutti i principali listini. L'indice Ftse Mib ha chiuso con
un calo del 3,06% a 17.008 punti, l'Ftse All share con un ribasso del 2,90% a
quota 18.052. L'impennata dello spread tra i titoli di Stato italiani e tedeschi
ha le  banche tricolori: Mediobanca è stata la più pesante (-4,8% a 4,87 euro),
seguita da Ubi (-4,5%), Intesa (-4,3%) e il Banco Popolare (-4,1%). Male anche
Unicredit (-3,9%).Vendite su  Ferragamo e Fiat industrial (-4,1%), Prysmian e
Mediaset (-3,9%). In calo anche Fiat (-3,17%), sotto la parità  Parmalat
(-0,17%) e Terna (-0,9%). Tra i titoli peggiori  Borgosesia (-10%), seguito da
Maire Tecnimont (-8%). Tra i pochi titoli in rialzo  Camfin: il titolo della
holding azionista di riferimento di Pirelli (-3,6%%) è salito dello 0,4% con il
mercato che specula sugli scenari aperti dal rifiuto dei Malacalza di sedersi al
tavolo con Tronchetti Provera per accordarsi sul divorzio.

Bene Brembo (+3,5%).

LOAD-DATE: June 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             265 of 1000 DOCUMENTS


                                   La Stampa

                             18 maggio 2013 sabato
                               NAZIONALE EDIZIONE

IL PUNTO Scattano Pirelli, Iren e Bpm Lusso giù con Geox e Luxottica

BYLINE: Luigi; Grassia

SECTION: ECONOMIA; Pag. 26

LENGTH: 156 parole


La Borsa di Milano chiude un'ottima settimana con un'altra seduta al rialzo
(indice Ftse Mib  +0,35% e  All Share +0,36%). Il mercato azionario, in Italia
come nel resto d'Europa, è stato  sostenuto dalla solidità dei titoli bancari e
dai buoni dati macroeconomici americani, con il superindice  e la fiducia dei
consumatori saliti ai massimi degli ultimi anni.I bancari hanno segnato tutti
buoni rialzi, a parte Mediobanca (-0,77%).  Banco Popolare segna un progresso
del 2,90%, Bpm dell'1,65%, Bper +1,57%, Unicredit guadagna lo 0,70%. Tra le blue
chip svetta Pirelli (+3,82%) favorita come altri produttori di pneumatici dai
dati che mostrano un aumento delle vendite di auto sul mercato europeo ad
aprile. Bene Stm (+1,52%) e  Impregilo (+1,8%). Nell'energia bene le
municipalizzate, con Iren +4,10% e Hera +1,25%. Positive anche Eni (+0,69%) ed
Enel (+0,34%). Nel lusso giù Geox (-3,51%) e Luxottica (-1,95%), sale Tod's
(+1,39%).

LOAD-DATE: May 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             266 of 1000 DOCUMENTS


                                   La Stampa

                             17 maggio 2013 venerdì
                               NAZIONALE EDIZIONE

Fiat: lo spostamento della sede non è all'ordine del giorno

SECTION: ECONOMIA; Pag. 24

LENGTH: 120 parole


Tornano le voci sul trasferimento del quartiere generale del gruppo Fiat
-Chrysler a Detroit, ma il Lingotto smentisce: «l'argomento non è all'ordine del
giorno». A rimettere sul tavolo la questione è stata l'agenzia Bloomberg, che ha
citato alcuni esperti secondo i quali la casa torinese starebbe valutando la
possibilità di trasferire la sede legale della società negli Stati Uniti una
volta completata la fusione con Chrysler. «L'informazione, tutt'altro che nuova
- ha spiegato un portavoce della Fiat - è stata  ripresa  da numerosi siti
internet. In realtà si tratta di una non notizia in quanto la stessa Bloomberg
ha sottolineato che "nessuna decisione" è stata presa e che altre opzioni sono
in corso di esame».

LOAD-DATE: May 24, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             267 of 1000 DOCUMENTS


                                   La Stampa

                             16 maggio 2013 giovedì
                               NAZIONALE EDIZIONE

Selmat riprende le forniture e Fiat riavvia gli stabilimenti

SECTION: ECONOMIA; Pag. 25

LENGTH: 169 parole


Selmat, il fornitore di Fiat che nei giorni scorsi aveva bloccato le consegne
portando a pensanti disagi per il gruppo automobilistico, ha ricominciato almeno
in parte a rifornire gli stabilimenti. Grazie a questo sviluppo, ieri tutte le
fabbriche  Fiat hanno ripreso l'attività, sia pure in modo parziale.Cominciano
ad arrivare i primi quantitativi di materiale, ma ci vorrà qualche giorno perché
la produzione possa tornare alla normalità. «Restano i disagi», spiega un
portavoce del gruppo. Nei giorni scorsi il braccio di ferro fra il gruppo Fiat e
la Selmat aveva portato al blocco dell'attività in alcuni importanti impianti
della casa torinese non solo in Italia  ma anche in Spagna (in particolare  gli
stabilimenti Iveco di Madrid e Valladolid che ieri  hanno ripreso l'attività con
gli altri del gruppo). La Fiat, fra l'altro, ha denunciato Selmat per la mancata
fornitura e l'altroieri il numero uno dell'azienda di componentistica, Enzo
Maccherrone, è stato sentito dalla in Procura di Torino.  [r. e.]

LOAD-DATE: May 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             268 of 1000 DOCUMENTS


                                   La Stampa

                            15 maggio 2013 mercoledì
                               NAZIONALE EDIZIONE

In Procura il numero uno di Selmat dopo la denuncia presentata da Fiat

BYLINE: luigi grassia

SECTION: ECONOMIA; Pag. 25

LENGTH: 367 parole


È stato ascoltato ieri in procura  - secondo quanto si apprende in ambienti
giudiziari - Enzo Maccherrone, numero uno della Selmat, dopo la denuncia della
Fiat per la mancata fornitura di componenti. La denuncia presentata dal Lingotto
sarebbe di oltre 400 pagine.Il braccio di ferro tra la Selmat e la Fiat va
avanti da tempo e ha bloccato l'attività di alcuni impianti della casa torinese,
tra i quali le Officine Maserati di Grugliasco, lo stabilimento Kragujevac in
Serbia dove si produce la 500 L, l'Iveco di Madrid e la fabbrica di Thychy in
Polonia. Ieri  sono rimasti fermi gli stabilimenti Iveco di Madrid e Valladolid,
mentre gli altri hanno lavorato con difficoltà.Il Lingotto  parla di «gravissimi
danni al gruppo e agli altri fornitori che stanno consegnando regolarmente il
materiale», con migliaia di lavoratori costretti a restare a casa.

Secondo le indiscrezioni che circolano a Torino alle origini del contrasto
finito in tribunale, ci sarebbe da parte della Selmat la richiesta di un
incremento del prezzo dei componenti e di nuove forniture, mentre la Fiat
lamenta il mancato rispetto degli impegni contrattuali sia sul fronte della
qualità sia su quello della logistica.La Selmat fornisce alla Fiat, componenti
di plastica per auto. La vicenda Selmat va avanti da tempo, ma si è aggravata da
un paio di settimane, da quando cioè l'azienda ha messo in cassa integrazione 80
dipendenti dello stabilimento di Airasca, nel Torinese. «Il contenzioso che si è
aperto tra Fiat e Selmat sulla definizione dei costi delle forniture a Fiat non
deve danneggiare i lavoratori», affermava l'altro giorno  il segretario della
Fim Cisl di Torino e del Canavese, Claudio Chiarle, per il quale «i lavoratori
Fiat, come quelli Selmat, non possono essere usati per ridiscutere prezzi e
costi delle forniture tra imprese». Sulla stessa linea  Federico Bellono,
segretario generale della Fiom torinese:  «La vicenda Selmat è emblematica in
quanto la crisi dell'indotto sta provocando situazioni paradossali con aziende
che avrebbero lavoro ma non hanno liquidità. E questo è colpa dei grandi gruppi
che hanno imposto le loro regole sulla fornitura scaricando sulle aziende
piccole tutti i problemi». [r. e.]

LOAD-DATE: May 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             269 of 1000 DOCUMENTS


                                   La Stampa

                             14 maggio 2013 martedì
                               NAZIONALE EDIZIONE

Giulia Ligresti: «Unipol-Fonsai, nozze destinate a naufragare»

SECTION: ECONOMIA; Pag. 25

LENGTH: 130 parole


La maxifusione con Unipol potrebbe saltare. A sostenerlo (e forse ad auspicarlo)
è  Giulia Ligresti, ex presidente di Premafin. Nell'operazione di maxifusione,
Mediobanca e Unicredit erano «perfettamente a conoscenza delle criticità
patrimoniali di Unipol» e questo ha portato, dice la figlia dell'ingegnere di
Paternò, «a uno sproporzionato e non giustificato aumento di capitale,
funzionale a un'operazione di integrazione che con grande probabilità è
destinata a naufragare». I timori sulle  nozze per Unipol-Fonsai erano già stati
ventilati  venerdì quando era circolata  la voce sui derivati inserita nel
bilancio pro forma di Unipol, che  potrebbe avere riflessi finora non calcolati
sul patrimonio netto della compagnia di Bologna e mettere a rischio l'operazione
con Fonsai.

LOAD-DATE: May 16, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             270 of 1000 DOCUMENTS


                                   La Stampa

                             11 maggio 2013 sabato
                               NAZIONALE EDIZIONE

IL PUNTO Brilla Mediobanca, su Unicredit Bene anche Diasorin ed Exor

BYLINE: Nadia; Ferrigo

SECTION: ECONOMIA; Pag. 23

LENGTH: 161 parole


Piazza Affari archivia la settimana con una seduta positiva (Ftse Mib a +1,13% e
All Share a +1,06%),   guadagnando così la maglia rosa  tra le borse europee. Il
mercato registra anche il buon esito dell'asta dei Bot, mentre lo spread tra Btp
e Bund resta sui 250 punti.

Protagonista della seduta Mediobanca  (+5,7%), in rialzo Unicredit (+2,36%) che
beneficia di una trimestrale sopra le attese. Bene anche Intesa SanPaolo
(+2,41%) e  Banco Popolare (+2,28%). In perdita Mps (-2,01%), declassata da
Moody's, e Banca Popolare (-0,26%). In lieve rialzo Generali (+0,69%).  Bene
Diasorin (+3,86%) ed Exor (+2,42%), che porta con sé anche Fiat (+1,76%) e
Industrial (+2,19%). Recupera Prysmian (+3,09%), vendite invece su Telecom
(-0,92%) dopo la maxi-multa dell'Antitrust. Tra titoli minori, corrono Snai
(+18,24%), Premafin (+6,62%) e Risanamento (+4,04%). Misti gli energetici:
Saipem (-0,96%), A2A (-0,32%), Eni  (+0,70%), Enel (+0,82%) e Enel Green Power
(+0,78%).

LOAD-DATE: May 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             271 of 1000 DOCUMENTS


                                   La Stampa

                             10 maggio 2013 venerdì
                               NAZIONALE EDIZIONE

Generali pesa su Mediobanca Utili giù, patrimonio più forte

SECTION: ECONOMIA; Pag. 24

LENGTH: 400 parole


Focus sul rafforzamento patrimoniale nei conti di Mediobanca, che chiude i primi
nove mesi con utili a 37 milioni, in calo del 64,5%. È l'effetto, questo, di un
terzo trimestre (in perdita di 86,6 milioni) condizionato dalle grandi pulizie
effettuate da Mario Greco nel bilancio Generali. La divisione Principal
investing di Piazzetta Cuccia, lo «scrigno» delle partecipazioni strategiche,
vede così raddoppiare le perdite a quota 212 milioni di euro anche per effetto
della svalutazione di Telco (-95 milioni), di Rcs (-37,6 milioni). E, appunto,
Generali (-139 milioni nell'ultimo trimestre).  Ma dopo le svalutazioni il
bilancio di Trieste «è più realistico», ha commentato l'ad di Mediobanca,
Alberto Nagel, e ciò «avrà un importante effetto positivo». In tal modo, ha
continuato,  il Leone darà «un contributo stabile e positivo». Nel mentre il
valore di libro dei principali investimenti è salito, nei nove mesi, del 20% a
2,8 miliardi. Nagel ha sottolineato l'azione sul patrimonio portata avanti da
Piazza Cuccia, evidenziando come come Mediobanca sia stata «l'unica banca
italiana ad aver fatto crescere il Core Tier 1 senza fare aumenti di capitale».
Il principale ratio patrimoniale è salito dall'11,8% di dicembre al 12%. Allo
stesso modo salgono gli indici di copertura che per le sofferenze passano dal
59% di un anno fa al 70% (contro un media di sistema del 51%) e per attività
deteriorate salgono dal 37  al 47%, contro una media del settore del 32%.
L'incidenza delle sofferenze sugli impieghi è dello 0,7%, ben sotto il 3,2%
medio delle banche italiane.Mediobanca dichiara concluso il deleveraging dei
finanziamenti corporate, riducendone il profilo di rischio.

E ottimizza la raccolta: dopo il buyback di obbligazioni proprie per 1,5
miliardi, nei nove mesi riparte con le emissioni per 1,8 miliardi, con i
depositi retail (Che Banca!) in crescita del 6% a 12,2 miliardi. In un «contesto
operativo debole» la divisione di Corporate e investment banking chiude i nove
mesi con un utile raddoppiato a 176 milioni. Quanto alle operazioni «calde», su
Rcs  Nagel specifica di non avere «al momento» alcuna esposizione creditizia.
«Potremmo avere fino a circa 25 milioni dopo la ricapitalizzazione e il
rifinanziamento del debito della società». L'appuntamento è ora per il 21
giugno: sarà presentato il piano strategico che il consiglio sarà chiamato ad
approvare il giorno prima. [F. SP.]

LOAD-DATE: May 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             272 of 1000 DOCUMENTS


                                   La Stampa

                             10 maggio 2013 venerdì
                               NAZIONALE EDIZIONE

Crolla Bpm, male i bancari In rialzo Prysmian e Fonsai

BYLINE: Nadia; Ferrigo

SECTION: ECONOMIA; Pag. 27

LENGTH: 161 parole


Piazza Affari chiude in negativo, maglia nera tra le borse europee, con lo
spread tra Btp e Bund in lieve rialzo sopra i 260 punti base. Crolla Bpm (-9%),
male anche  Bper (-4,38%), Mediobanca (-2,77%), Unicredit (-2,45%), Ubi (-2,10%)
e Intesa Sanpaolo (-1,72%). Nel comparto utility ed energia, perdono  Snam
(-5,09%), Eni (-0,22%), Terna (-3,17%), Enel Green Power (-1,49%) ed Enel
(-1,48%). Prysmian  lascia il 4,92% dopo la perdita di due milioni di euro nei
primi tre mesi dell'anno.

Contrastate Fiat industrial (+1,64%) e Fiat (-0,79%)In controtendenza Fonsai
(+3,77%), che festeggia i conti del primo trimestre. Risultati superiori alle
attese anche per Azimut (+2,05%) e Lottomatica (+1,65%). In rialzo Mediaset
(+1,68%), Unipol (+3,13%), Mediolanum (+0,37%) e Generali (+0,62%). Sul resto
del listino milanese, ancora in forte ascesa Maire Technimont (+17,58%), dopo il
via libera al riscadenziamento del debito e all'aumento capitale da 150 milioni
di euro.

LOAD-DATE: May 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             273 of 1000 DOCUMENTS


                                   La Stampa

                             10 maggio 2013 venerdì
                               NAZIONALE EDIZIONE

PAESI&BUOI

BYLINE: Mattia Feltri

SECTION: ITALIA; Pag. 6

LENGTH: 100 parole


Immaginate di essere un imprenditore di successo, quarantenne con una bimba
appena nata, azionista di Mediobanca. Immaginate di finire in un'inchiesta,
indagati per bancarotta fraudolenta e associazione per delinquere. Di finire in
carcerazione preventiva per due anni, cento giorni in isolamento, di perdere
circa un miliardo, tutti i beni sotto sequestro, accusati e derisi dai giornali,
immaginate di tentare il suicidio, l'evasione, ricavarne un infarto, essere
condannati a sei anni e in appello assolti «perché il fatto non sussiste».
Immaginate di essere Danilo Coppola. Non è immaginabile, vero?

LOAD-DATE: May 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             274 of 1000 DOCUMENTS


                                   La Stampa

                            8 maggio 2013 mercoledì
                               NAZIONALE EDIZIONE

Telecom, il dossier 3 Italia verso i supplementari

BYLINE: francesco spini

SECTION: ECONOMIA; Pag. 25

LENGTH: 439 parole


Il nodo della Rete e l'ipotesi dell'ingresso dei cinesi di Hutchison Whampoa con
il relativo conferimento della loro «3 Italia» approdano oggi al consiglio di
amministrazione di Telecom Italia. Non sarà una discussione facile, con
Telefonica arroccata su posizioni difensive - a sostegno del loro ruolo di socio
industriale in Telecom, nel timore di portarsi un pericoloso e liquido
concorrente in Sud America - e gli altri azionisti di Telco (Intesa Sanpaolo,
Mediobanca e Generali) più possibilisti ma in attesa di conoscere valutazioni
concrete dell'asset da integrare. I consiglieri ascolteranno i risultati del
comitato dei cinque istituito nell'ultimo cda.

Ma si va verso  tempi supplementari, con  un probabile proseguimento degli
approfondimenti.Dopotutto il nodo dell'eventuale ingresso dei cinesi, oltre alla
valorizzazione dell'asset,  è legato all'altro dossier «caldo» che stamani, a
Milano, sarà al centro della riunione: la rete. L'11 aprile era stato dato
mandato ai vertici di «definire il percorso operativo di fattibilità per la
separazione della rete di accesso». Oggi quindi dovrebbe essere illustrata una
possibile «road map» dello scorporo, con il  perimetro della rete da
societarizzare. Possibile che venga formulata anche un'idea del valore della
stessa rete  che Telecom non ha mai considerato al di sotto dei 15 miliardi di
euro. Ma il percorso non sarà breve: i soci vogliono garanzie sull'asset tra i
più importanti del gruppo e vogliono muoversi con i piedi di piombo.Spettatore
attento  di quanto oggi sarà all'esame del  cda  è la Cassa depositi e prestiti
il cui amministratore delegato, Giovanni Gorno Tempini, due giorni fa ha
confermato l'interesse  a entrare nell'eventuale newco, anche se «il primo passo
tocca a Telecom». Un'eventuale operazione coinvolgerebbe anche Metroweb,
l'operatore di banda larga controllato al 53,8% dal fondo F2i, guidato da Vito
Gamberale , e che vede il Fondo strategico italiano (Cdp) al 46,2%. Un eventuale
accordo potrebbe prevedere non solo un investimento diretto della Cassa ma anche
di F2i con il conferimento degli asset, le reti in fibra di Metroweb. Questo
eviterebbe duplicazioni di reti ma creerà complicazioni nelle trattative. Parte
della nuova società dovrebbe poi  sbarcare in Borsa. In attesa che oggi Telecom
vari i conti del primo trimestre, Telco dopo la svalutazione della sua quota  da
901 milioni ha chiuso i nove mesi al 31 gennaio con un rosso da 990 milioni.
L'assemblea ha deciso di abbattere il capitale per perdite. E di rifinanziare il
prestito soci da 1,75 miliardi scaduto il 27 aprile, rinnovandolo con scadenza
al 28 febbraio 2015.

LOAD-DATE: May 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             275 of 1000 DOCUMENTS


                                   La Stampa

                            8 maggio 2013 mercoledì
                               NAZIONALE EDIZIONE

Il Lingotto scommette ancora sul Brasile

BYLINE: luigi grassia

SECTION: ECONOMIA; Pag. 24

LENGTH: 558 parole


La Fiat  punta altri 7 miliardi e 400 milioni di dollari  sul Brasile, che è fra
i mercati che danno più soddisfazioni al gruppo e che presentano il più alto
potenziale di sviluppo delle vendite. Ieri nella capitale Brasilia
l'amministratore delegato Sergio Marchionne ha annunciato alla presidente Dilma
Rousseff il piano di investimenti nel Paese che vedrà coinvolte le società Fiat
Spa e Fiat Industrial nel periodo 2013-2016. Nell'incontro al palazzo
presidenziale di Planalto il presidente di Fiat Chrysler America Latin,
Cledorvino Belini, ha detto che l'investimento creerà 7700 posti di lavoro,
inclusi quelli del nuovo stabilimento di Goiana, nel Nord, più altri 12 mila
previsti nell'indotto.Durante l'incontro, durato più di un'ora, Marchionne e
Belini hanno illustrato alla presidente Rousseff un piano di investimenti Fiat
che prevede innovazione tecnologica, aumento della capacità produttiva e lo
sviluppo di nuovi prodotti e tecnologie.Investire dove c'è sviluppo, come
avviene in Brasile, è imperativo quando l'Europa è attanagliata dalla crisi
economica generale e il suo mercato dell'auto è penalizzato dalla recessione. Da
tre anni il Lingotto vende più in Brasile che in Italia.

Il gruppo Fiat è presente nel Paese sudamericano dal 1976, da allora vi ha
venduto più di 12 milioni di auto con i suoi vari marchi, e nei trentasei anni
di presenza il migliore è stato il 2012. L'anno scorso il Lingotto ha
immatricolato in Brasile 838.219 veicoli, con un incremento dell'11,1% rispetto
al 2011 e del 10,2% sul precedente record assoluto di vendite che era stato
stabilito nel 2010. La Fiat è prima sul mercato brasiliano da 11 anni. E la
crescita sta proseguendo nel 2013. A gennaio il gruppo ha venduto 70.632
automobili e veicoli commerciali leggeri, con un aumento addirittura del 36%
rispetto allo stesso mese del 2012. Fiat ha così mantenuto la leadership del
mercato brasiliano  con il 23,8% delle vendite, nonostante che  il governo di
Brasilia abbia cominciato a ritirare gradualmente certe  agevolazioni fiscali
che avevano contribuito al boom. Al momento la presenza in Brasile del gruppo
Fiat è incentrata sullo stabilimento di Betim, nello Stato di Minas Gerais, con
30 mila dipendenti (diretti e indiretti) che lavora a tempo pieno, 24 ore su 24
su tre turni, per produrre 19 modelli con 280 versioni e nel 2014 potrà
realizzare 950 mila veicoli l'anno. Ma siccome la richiesta è superiore
all'offerta si rende necessario il nuovo stabilimento a Goiana, nello Stato di
Pernambuco. La capacità produttiva sarà di 250 mila veicoli all'anno a partire
dal 2014; l'impianto nascerà all'insegna della migliore compatibilità
ambientale. Per il progetto e lo sviluppo di nuovi modelli c'è un accordo di
qualificazione con le università federale e statale di Pernambuco e con il
Politecnico di Torino. Il Lingotto in Brasile ha anche uno stabilimento
dell'Iveco a Sete Lagoas nello Stato di Minas Gerais.Le vendite in Brasile sono
trainate dal boom economico del Paese ma anche dal particolare gradimento dei
modelli Fiat. Si vendono le 500, Palio, Panda, Siena, Idea, Bravo, Punto, Linea,
Strada (leader tra i pick-up) ma si continua a vendere anche la vecchia Uno. Al
successo brasiliano del Lingotto hanno contribuito tutte le aziende de gruppo da
Teksid a Magneti Marelli, da Comau a Case New Holland e Powertrain Technologies.

LOAD-DATE: May 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             276 of 1000 DOCUMENTS


                                   La Stampa

                            8 maggio 2013 mercoledì
                               NAZIONALE EDIZIONE

"Fiat-Chrysler motore di crescita per la componentistica italiana"

BYLINE: marina cassi

SECTION: ECONOMIA; Pag. 24

LENGTH: 331 parole


Al convegno dell'Anfia sulle prospettive della componentistica italiana il
responsabile Europa di Fiat Chrysler, Alfredo Altavilla - per la prima volta a
un convegno  confindustriale dopo l'uscita della Fiat dall'associazione -   ha
spiegato che «uno dei principali risultati dell'alleanza è rappresentata
dall'apertura di opportunità globali anche per la rete di fornitori». E ha
aggiunto: «Si è innescato così un meccanismo positivo che ha portato più di 30
aziende italiane a svilupparsi internazionalmente con espansioni di impianti e
joint venture con fornitori esteri».Ha poi assicurato che il gruppo «ha scelto
di rimanere competitivo continuando a produrre in questo Paese  e grazie alle
eccellenze di questo Paese». Altavilla non ha dubbi: «Il Paese  e la sua
industria automotive sono di fronte a una grande sfida. Una  sfida che si deve
affrontare per non uscire dal mercato. Il gruppo ha deciso di farlo con un piano
ambizioso, ma serio e concreto ed è un piano che vuole dare alle fabbriche
italiane e alla loro rete di fornitura l'opportunità di mettersi in gioco e di
aprirsi al mondo». Ha anche ribadito che la scelta strategica del gruppo è
«sfruttare il patrimonio storico dei nostri marchi Premium e andare a competere
nella parte medio-alta e meno affollata del mercato». Ha poi citato gli
stabilimenti italiani ricordando che alla Maserati di Grugliasco l'obiettivo
sono 50 mila auto nel 2015,  che a Melfi  si producono Punto e Jeep con
l'obiettivo di 1600 auto al giorno su tre turni e che a Pomigliano si realizza
la Panda.Non ha citato nè Mirafiori nè Cassino, ma Mauro Ferrari, presidente del
gruppo Componenti Anfia, ha spiegato: «Siamo a conoscenza che ci sono diverse
alternative per Mirafiori, di cui non si può parlare perché Marchionne non ha
sciolto le riserve».  Ferrari aveva aperto ricordando che  «il mercato, nel
2012, si è ridotto di quasi il 20% rispetto all'anno precedente e del 44%
rispetto al 2007 e è previsto in flessione del 10% per il 2013».

LOAD-DATE: May 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             277 of 1000 DOCUMENTS


                                   La Stampa

                             7 maggio 2013 martedì
                               NAZIONALE EDIZIONE

Quaranta senza lavoro occupano stabilimento Fiat

SECTION: REGIONALE; Pag. 50

LENGTH: 133 parole


Alla fine sono usciti, con le facce scure, ma accompagnati dal fragoroso
applauso dei colleghi. È durata poco meno di 5 ore l'occupazione dello
stabilimento Fiat di Rivalta da parte di una quarantina di dipendenti della
Unilogistic, la ditta esterna che, fino alla scorsa settimana, si occupava delle
spedizioni dei pezzi di ricambio. Dopo una lunga trattativa Fiat Group
Automobiles (Fga) ha accettato di sedersi a un tavolo con i sindacati per
valutare i possibili scenari futuri. L'incontro è stato fissato per questa
mattina in prefettura.I 57 lavoratori di Unilogistic hanno avviato un presidio
permanente e ieri mattina la tensione è salita alle stelle. La notizia che
l'incontro convocato dai sindaci della zona fosse stato rimandato ha convinto i
manifestanti a fare irruzione, senza violenza.

LOAD-DATE: May 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             278 of 1000 DOCUMENTS


                                   La Stampa

                              4 maggio 2013 sabato
                               NAZIONALE EDIZIONE

Corrono Pirelli, Fiat e Buzzi Telecom in rialzo con la rete

BYLINE: Luca; Fornovo

SECTION: ECONOMIA; Pag. 29

LENGTH: 172 parole


Piazza Affari chiude la settimana  col segno positivo, grazie ai dati
incoraggianti sulla disoccupazione Usa: ieri l'indice  Ftse Mib è cresciuto
dell'1,04% a 16.922 punti, tra scambi fiacchi per 1,5 miliardi di euro.  Maglia
rosa a Pirelli  (+4,06%), su cui gli analisti di SocGen hanno mantenuto la
raccomandazione di acquisto, pur abbassandone il prezzo obiettivo. Dopo i dati
sulle vendite di auto in Germania, poi, ha guadagnato terreno anche Fiat
(+1,49%). Sugli scudi Finmeccanica (+2,69%), seguita da Buzzi (+2,32%) e
Mediaset (+1,97%).Tra i bancari, bene Unicredit (+1,52%), Mediobanca (+1,04%),
in retromarcia  Bpm (-1,07%) e Mps (-0,95%). Bene Saipem (+1,85%), Lottomatica
(+1,78%) ed Eni (+1,71%). In rialzo Autogrill (+1,01%), dopo che il  Cda ha
approvato la scissione dei Duty Free dalla ristorazione. Corre  Telecom (+1%),
che però ha ridotto la corsa dopo la precisazione di un portavoce, che ha
definito premature le ipotesi sullo scorporo della rete, con obiettivo la
quotazione in Borsa e la partecipazione di Cdp.

LOAD-DATE: May 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             279 of 1000 DOCUMENTS


                                   La Stampa

                            1 maggio 2013 mercoledì
                               NAZIONALE EDIZIONE

Industrial, meno utili nel primo trimestre

BYLINE: TEODORO CHIARELLI

SECTION: ECONOMIA; Pag. 25

LENGTH: 542 parole


Fatturato stabile a 5,8 miliardi di euro e lieve calo dell'utile (195 milioni
contro i 202 milioni del 2012) nel primo trimestre dell'anno per Fiat
Industrial, controllata dalla Exor del presidente John Elkann. I risultati dei
primi tre mesi del 2013 sono stati esaminati ieri dal consiglio di
amministrazione riunito a Detroit e presieduto da Sergio Marchionne, il quale ha
dichiarato che l'integrazione di Cnh in Fiat Industrial «procede a tutta forza».
E ha aggiunto: «Se tutto va secondo i piani, la nuova società sarà quotata negli
Stati Uniti nel terzo trimestre dei quest'anno».Fiat Industrial ha rivisto al
ribasso le stime per l'esercizio 2013: crescita dei ricavi tra il 3 e 4% (era il
5%), margine della gestione ordinaria tra 7,5% e 8,3% (era 8,3%-8,5%),
l'indebitamento netto industriale tra 1,4 e 1,6 miliardi di euro (era 1,1-1,4
miliardi). «La decisione di rivedere al ribasso i target 2013 di Fiat Industrial
- ha spiegato il manager italo-canadese agli analisti finanziari - è dovuta in
gran parte all'incertezza della performance di quest'anno del mercato europeo
dei camion. Vediamo numeri insoddisfacenti in Europa».Pesanti le ripercussioni
sulle azioni Fiat Industrial in Piazza Affari: il titolo, il peggiore tra quelli
a elevata capitalizzazione della Borsa milanese, ha ceduto il 5,30% a 8,57 euro.

Le vendite hanno coinvolto anche Exor (-4,7%) e Fiat Auto (-2,07%). «Il primo
trimestre è stato comunque nel complesso soddisfacente - ha detto Marchionne -
anche se il mercato era deluso, come si è visto dall'andamento dei titoli della
società. Il mercato ha sofferto molto, in particolare in Europa».Tornando alla
trimestrale, da segnalare la crescita del comparto delle macchine per
l'agricoltura e dei motori, che ha compensato le più difficili situazioni di
mercato nei settori delle macchine per le costruzioni e veicoli industriali.
L'utile della gestione ordinaria è stato di 408 milioni di euro, con un margine
sui ricavi del 7% (431 milioni di euro e margine del 7,4% nel primo trimestre
del 2012). L'indebitamento netto industriale è invece salito a 2,5 miliardi di
euro per effetto, recita una nota diffusa ieri dall'azienda, «della crescita
stagionale del capitale di funzionamento e del significativo livello di
investimenti». La liquidità disponibile è pari a 5,1 miliardi di euro. I veicoli
industriali (Iveco) hanno registrato ricavi per 1,8 miliardi di euro, con una
diminuzione del 3,9% dovuta al calo dei volumi collegato alle deboli condizioni
di mercato in Europa. Le consegne totali (inclusi autobus e veicoli speciali)
sono diminuite del 3,9% a 27.121 veicoli, con i veicoli leggeri in calo del
3,2%, i veicoli medi del 16,2% e quelli pesanti del 5,9%. Il business powertrain
(Fpt Industrial) ha realizzato ricavi pari a 740 milioni di euro, in aumento del
9,1%.I ricavi di Cnh, macchine per l'agricoltura e le costruzioni, hanno toccato
nel primo trimestre quota 3,8 miliardi di euro, in aumento dello 0,7% rispetto
allo stesso periodo del 2012. Il settore delle macchine per l'agricoltura ha
registrato un aumento dell'8,3% dei ricavi, che ha più che compensato le
condizioni più difficili nel business delle macchine per le Costruzioni. L'utile
della gestione ordinaria è di 411 milioni (368 nel 2012).

LOAD-DATE: May 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             280 of 1000 DOCUMENTS


                                   La Stampa

                            1 maggio 2013 mercoledì
                                TORINO EDIZIONE

La "cassa" Selmat rischia di fermare le linee Fiat

SECTION: CRONACA; Pag. 60

LENGTH: 187 parole


Un'azienda di componentistica del torinese, la Selmat, ricorre alla cassa
integrazione nonostante gli ordini dalla Fiat non manchino e alcuni stabilimenti
della casa torinese, in particolare quello Iveco di Madrid e quello Fiat Group
Automobiles di Tichy, in Polonia, rischiano il fermo produttivo.La Selmat, che
realizza componenti e sistemi in materiale plastico per l'allestimento interno
ed esterno di autovetture e veicoli industriali, ha annunciato ai sindacati il
ricorso alla cassa integrazione per 79 lavoratori dello stabilimento di Airasca
dal 29 aprile al 4 maggio.Il gruppo Selmat è costituito dalle società Selmat
Automotive, Selmat Veicoli Speciali, Martinplast e Hcm Stampi. I dipendenti sono
circa 700, in 4 siti produttivi in Piemonte: oltre ad Airasca, Sant'Antonino di
Susa (Torino), San Martino Alfieri (Asti) e Dronero (Cuneo). A questi se ne
aggiunge uno recente in Polonia.Il gruppo ha inoltre acquisito la Top Plastics,
azienda che impiega circa 200 persone nel sito produttivo di Beinasco e
controlla le società Top Plastics Poland, la Top Plastics Ve in Turchia e la
italiana Radicar. [M. MAS.]

LOAD-DATE: May 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             281 of 1000 DOCUMENTS


                                   La Stampa

                            1 maggio 2013 mercoledì
                               NAZIONALE EDIZIONE

IL PUNTO Deboli le banche, giù Industrial Bene Finmeccanica e Parmalat

BYLINE: Nadia; Ferrigo

SECTION: ECONOMIA; Pag. 27

LENGTH: 164 parole


Dopo l'ottimo inizio di settimana Piazza Affari ripiega, maglia nera tra borse
europee: l'indice Ftse Mib registra un calo dello 0,96% e  l'All share un
ribasso dello 0,78%. Deboli le banche: Mediobanca (-2,5%), Monte dei Paschi
(-1,61%), Unicredit (-1,39%) e  Intesa (-1,22%). Nel comparto finanziario, in
perdita Fonsai (-1,9%), tranquilla invece Generali (-0,5%) nel giorno
dell'assemblea per il rinnovo del consiglio di amministrazione. In ribasso anche
Lottomatica (-3,2%), Fondiaria-Sai (-1,9%) e Luxottica (-3,4%).  Il titolo
migliore nel paniere principale è Finmeccanica (+3,24%),   molto bene anche
Parmalat (+2,36%). Positive StMicroelectronics (+1,9%) e Tenaris (+1,2%). Rcs
perde lo 0,47%, mentre le azioni risparmio, coinvolte nell'operazione di aumento
di capitale del gruppo, corrono dell'8,13%. Seduta difficile per Fiat
industrial, che cede il 5,30%, con Exor (-4,7%) e Fiat auto (-2,07%). Sempre nel
settore delle quattro ruote, Pirelli segna un ribasso dell'1,56%.

LOAD-DATE: May 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             282 of 1000 DOCUMENTS


                                   La Stampa

                             30 aprile 2013 martedì
                               NAZIONALE EDIZIONE

Fiat-Chrysler conferma i target

BYLINE: Teodoro Chiarelli

SECTION: ECONOMIA; Pag. 31

LENGTH: 649 parole


«Non è stato un trimestre spettacolare, ce lo aspettavamo, anche se ci
auguravamo fosse un po' meglio». Così Sergio Marchionne ha commentato ieri i
risultati del primo trimestre di Chrysler e Fiat al termine dei consigli di
amministrazione che si sono tenuti nel quartier generale Usa di Auburn Hills a
Detroit. Il gruppo Fiat-Chrysler ha registrato nel primo trimestre dell'anno
ricavi pari a 19,8 miliardi di euro, in calo del 2% rispetto all'analogo periodo
2012, ma in linea a parità di cambi. L'utile netto è stato di 31 milioni di euro
a fronte dei 262 milioni dello stesso periodo del 2012, rideterminati a seguito
dell'adozione dell'emendamento allo Ias 19 dell'analogo periodo 2012.
L'indebitamento netto industriale sale invece a 7,1 miliardi (contro i 6,5
miliardi del primo trimestre 2012). Confermati, comunque, i target indicati per
il 2013: ricavi tra 88 e 92 miliardi di euro, utile della gestione ordinaria tra
4 e 4,5 miliardi, utile netto tra 1,2 e 1,5 miliardi di euro, indebitamento
netto industriale di circa 7 miliardi di euro. La crescita in America Latina,
Asia e quella dei marchi di lusso e sportivi ha compensato i cali in America del
Nord ed Europa.

I ricavi in Nord America sono scesi del 3% a 10 miliardi di euro, mentre
l'Europa è in calo del 4% rispetto al 2012 a 4,4 miliardi di euro. In America
Latina i ricavi ammontano a 2,5 miliardi di euro, con una riduzione del 5%, ma
in crescita del 6% a cambi costanti. In crescita invece l'Asia di oltre il 35% a
1 miliardo di euro. I ricavi dei marchi di lusso e sportivi sono pari a 0,7
miliardi di euro, in crescita del 4% rispetto al primo trimestre del 2012,
trainati da Ferrari. A pesare sui conti Chrysler, soprattutto i costi
industriali legati al lancio di alcuni prodotti chiave come il Gran Cherokee e
la fine della produzione di alcune vetture (come la Jeep Liberty), anche se le
vendite in Nord America restano forti. «Rimaniamo sulla strada giusta per
centrare i nostri obiettivi», ha commentato Marchionne, che si è detto
«incoraggiato» dal fatto che la società continua a produrre cash e dal buon
andamento del Gran Cherokee.La novità positiva è che le cose vanno meno peggio
in Europa. Nel primo trimestre i risultati di Fiat nel Vecchio Continente
restano in rosso, ma la perdita è in calo di circa il 25%. Nel trimestre il
risultato della gestione ordinaria infatti è negativo per 157 milioni di euro,
con un miglioramento di 50 milioni, pari a circa il 25%, rispetto alla perdita
di 207 milioni di euro del primo trimestre 2012. I ricavi in Europa ammontano a
4,3 miliardi, in calo del 4%. Risultati che l'amministratore delegato definisce
«incoraggianti». Marchionne ha ribadito la sua previsione che il mercato europeo
toccherà il fondo nel secondo trimestre, per riprendersi leggermente nei mesi
successivi.Rispondendo agli analisti, il manager italo-canadese ha insistito che
Fiat e Chrysler saranno un'unica società. «Abbiamo abbastanza liquidità per
acquistare Chrysler - ha detto - L'ultima volta che ho controllato il conto,
c'erano i soldi». Il gruppo Fiat ha una liquidità disponibile complessiva,
incluse linee di credito non utilizzate per 3 miliardi di euro, di 21,3 miliardi
di euro, di cui 11 miliardi relativi a Fiat esclusa Chrysler e 10,3 miliardi
relativi a Chrysler.Il dialogo con Veba (il fondo pensione dei lavoratori
dell'auto legato al sindacato Uaw) per rilevare la quota detenuta in Chrysler
vanno avanti: «Sono fiducioso sul raggiungimento di un accordo - ha ribadito
Marchionne - Continuiamo a lavorare con loro sull'opzione Ipo». Inevitabile, a
questo punto, l'ennesima domanda su dove verrebbe quotata la società nascente
dalla fusione fra Fiat e Chrysler, o meglio, se New York sarebbe la «primary
location» e Milano la seconda. «New York é il mercato dei capitali più
efficiente sul quale posso    operare - è stata la risposta - Questa sarebbe la
mia preferenza».

LOAD-DATE: May 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             283 of 1000 DOCUMENTS


                                   La Stampa

                            28 aprile 2013 domenica
                               NAZIONALE EDIZIONE

MILIONE DI FIAT 500 PRODOTTE A TYCHY

SECTION: SPECIALI; Pag. 51

LENGTH: 32 parole


Lo stabilimento polacco Fiat di Tychy  ha prodotto un milione di  500, a 5 anni
e 9 mesi dal lancio.Comprendendo lo stabilimento messicano di Toluca, sono 1,1
milioni le Fiat 500 finora assemblate

LOAD-DATE: May 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             284 of 1000 DOCUMENTS


                                   La Stampa

                             27 aprile 2013 sabato
                               NAZIONALE EDIZIONE

Scivola il Banco Popolare Giù Impregilo, bene Saipem

BYLINE: Luigi; Grassia

SECTION: ECONOMIA; Pag. 26

LENGTH: 157 parole


Piazza Affari chiude in calo dopo i guadagni dei giorni scorsi, in linea con gli
altri principali listini europei: in chiusura l'indice Ftse Mib fa  -0,51% e
l'All Share -0,47%.Comunque il mercato azionario è stato sostenuto  dal successo
dell'asta dei Bot.Sul paniere principale milanese, bancari a due velocità: in
calo Banco Popolare (-3,66%) e Ubi (-1,85%), in rialzo Mediobanca (+1,25%), Mps
(+0,74%) e Unicredit (+0,36%).Nell'energia  bene Saipem (+2,64%), dopo la
promozione a «overweight» di Morgan Stanley. In lieve rialzo Snam (+0,22%). Giù
invece Eni (-0,67%) ed Enel (-1,30%).Nell'industria, pesante Impregilo (-4,95%).
In netto calo Fiat (-2,25%) dopo i guadagni dei giorni scorsi e sui timori che
la corte del Delaware che sta esaminando il caso possa aumentare il prezzo della
quota del 3,3% di Chrysler detenuta dalla Veba, il fondo del sindacato dei
metalmeccanici statunitensi. Ok Telecom (+0,65%). In calo Mediaset (-1,88%).

LOAD-DATE: April 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             285 of 1000 DOCUMENTS


                                   La Stampa

                             25 aprile 2013 giovedì
                               NAZIONALE EDIZIONE

IL PUNTO Il Wsj spinge gli acquisti su Fiat In calo Finmeccanica e Moleskine

BYLINE: Nadia; Ferrigo

SECTION: ECONOMIA; Pag. 29

LENGTH: 151 parole


Piazza Affari chiude ancora in rialzo con lo spread che si mantiene stabile sui
277 punti.  Sul listino milanese male Finmeccanica (-5,52%), dopo che l'agenzia
di rating Moody's ha comunicato che il gruppo aerospaziale sarà sotto
osservazione per un possibile taglio sui bond. Precipita del 4,01%  Bpm, in
lieve perdita anche gli altri titoli bancari: Mps (-0,25%), Banco Popolare
(-0,7%),  Bper (-2,44%), Mediobanca (-2,8%) e  Ubi (-0,7%). Unicredit in
controtendenza guadagna  lo 0,2%.Ancora in aumento Mediaset (+3,38%), Parmalat
(+3,30%)  e  St (+2,8%), mentre perde lo 0,4% Telecom Italia. Bene Tenaris
(+2,98%) e  Prysmian (+3,4%), Campari  invvece chiude in perdita dello -1,3%.
Fiat sale oltre il  2% dopo che il Wall Street Journal ha riferito di una
possibile quotazione a Wall Street del gruppo che nascerebbe dalla fusione con
Chrysler. Fuori dal paniere principale, in ribasso   Moleskine (-5%).

LOAD-DATE: April 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             286 of 1000 DOCUMENTS


                                   La Stampa

                            24 aprile 2013 mercoledì
                               NAZIONALE EDIZIONE

IL PUNTO Corrono Fiat, Stm, Rcs e Safilo In ribasso Saipem e Parmalat

BYLINE: Nadia; Ferrigo

SECTION: ECONOMIA; Pag. 27

LENGTH: 159 parole


Giornata in netto rialzo per le Borse europee.  Le migliori sono Parigi e
Madrid, che hanno guadagnato più del 3%,  seguite da Milano (+2,93%) e
Francoforte (+2,41%). In forte calo il differenziale tra  Btp e Bund, sceso a
quota  270 punti. A Piazza Affari  StM guadagna il 9,17%. A incidere sul titolo
nonostante la perdita di 171 milioni di dollari nel trimestre,  le stime di
crescita dei ricavi del 3% nel secondo trimestre. In forte rialzo anche Telecom
(+6,32%),  Fiat (+6,11%) e la holding  di controllo Exor (+2,43%). Corrono  le
banche, guidate da Bper (+6,98%), seguita da Mediobanca (+5,39%) e Unicredit
(+5,15%). Recupera anche Mediolanum (+5,68%). Nel resto del listino giù Edison
(-4,49%), dopo che le perdite della società si sono quasi triplicate nel primo
trimestre. Volano Safilo (+13,81%) e  Rcs (+11,44%). Bene Safilo (+13,8%). In
rosso Parmalat (-0,56%) e  Saipem (-1,62%), dopo la trimestrale chiusa con un
utile in calo del 52,4%.

LOAD-DATE: April 27, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             287 of 1000 DOCUMENTS


                                   La Stampa

                             23 aprile 2013 martedì
                               NAZIONALE EDIZIONE

Corrono Banco popolare e Ubi Boom di Mediaset, bene A2A

BYLINE: Luigi; Grassia

SECTION: ECONOMIA; Pag. 28

LENGTH: 160 parole


Lo spread scende man mano che  il presidente Napolitano tiene il  discorso in
Parlamento e alla fine il differenziale di rendimento  chiude a 283 punti. La
Borsa applaude la schiarita politica a Roma e  l'indice  Ftse Mib segna  +1,66%
e l'All Share +1,48%. Fra gli istituti di credito, premiati dallo spread,
guadagnano  Banco popolare (+4,46%), Ubi (+4,41%), Bpm (+3,25%), Unicredit
(+2,70%), Mediobanca (+1,96%) e Intesa Sanpaolo (+1,78%) mentre perde qualche
colpo solo  Mps (-0,20%). Tra gli assicurativi,  Generali fa +5,15% anche grazie
alla promozione  di Barclays. Bene l'energia con A2A (+4,87%), Enel (+2,70%) e
Saipem (+1,65%), che si è aggiudicata nuovi contratti offshore in America Latina
per un valore totale di circa 500 milioni di dollari. Eni lucra un +0,46%. Negli
altri comparti bene  Fiat (+1,72%) e Parmalat (+1,52%). Sugli scudi Mediaset
(+5,07%). Fuori dal Ftse Mib, segno meno per Rcs (-2,98%) dopo le dimissioni di
Andrea Bonomi dal cda.

LOAD-DATE: April 26, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             288 of 1000 DOCUMENTS


                                   La Stampa

                             20 aprile 2013 sabato
                               NAZIONALE EDIZIONE

Boom per il Banco popolare Corrono Exor e Industrial

BYLINE: Luigi; Grassia

SECTION: ECONOMIA; Pag. 29

LENGTH: 161 parole


Piazza Affari chiude in positivo l'ultima seduta della settimana con l'indice
Ftse Mib +1,81% e l'All Share +1,60% anche grazie allo spread sotto la soglia
psicologica dei 300 punti base che dà la spinta ai titoli bancari. A fare da
traino è il Banco Popolare (+7%) alla vigilia dell'assemblea; bene anche
Mediobanca (+5,14%), Bpm (+4,70)  e  Bper (+4,58%). Tra le big in rialzo
Unicredit (+3,60%) e Intesa Sanpaolo (+2,86%), più indietro ma comunque positivo
il Montepaschi di Siena (+1,38%). Forti acquisti su tutto il gruppo del
Lingotto.

Bene in particolare Exor (+4,86%) e Fiat Industrial (+4,01%) dopo un report di
Morgan Stanley. Segno più anche per  Fiat (+1,65%). Fra  gli altri titoli bene
Pirelli (+1,38%), timidi guadagni per Eni (+0,23%) e Buzzi Unicem (+0,28%).
Nell'editoria Rcs spinta dall'accordo sui prepensionamenti fa +2,64%.  Pochi
titoli in ribasso sul paniere principale. Tra questi Prysmian (-0,89%),
Lottomatica (-0,21%) e Telecom (-0,17%).

LOAD-DATE: April 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             289 of 1000 DOCUMENTS


                                   La Stampa

                             19 aprile 2013 venerdì
                               NAZIONALE EDIZIONE

Acquisti su Luxottica e Terna In Rosso Rcs e Campari

BYLINE: Luca; Fornovo

SECTION: ECONOMIA; Pag. 27

LENGTH: 165 parole


Piazza Affari chiude la seduta in rialzo: l'indice Ftse Mib ha chiuso in rialzo
dello 0,63% a 15.480 punti, l'Ftse All share in aumento dello 0,51% a quota
16.508. Il migliore tra i titoli a elevata capitalizzazione di Piazza Affari è
stato quello di Lottomatica, che ha chiuso in aumento del 3,87% a 18,8 euro dopo
che Exane ha migliorato la raccomandazione sul titolo.  Acquisti inoltre su
Luxottica (+2,6%), Terna, Enel e Mediaset (+1,9%).Il settore bancario ha
concluso la seduta  in aumento: Banco Popolare guadagna il 2,8%, bene anche Bper
(+1,9%),   Unicredit (+1,8%), Mps (+0,9%) e Intesa Sanpaolo (+0,6%). In
controtendenza Mediobanca, che ha ceduto l'1,6%, e la Bpm (-1,2% finale). Tra
gli assicurativi, in leggero rialzo Generali, con una chiusura in crescita dello
0,3%.Debole  Telecom Italia (-1,01%) e vendite  su Campari (-2,1%). Male anche
A2A e Prysmian, che cedono entrambe circa il 2%  mentre scivola Rcs (-6,3%)
anche sulle ipotesi di diluizione dopo l'aumento di capitale.

LOAD-DATE: April 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             290 of 1000 DOCUMENTS


                                   La Stampa

                            17 aprile 2013 mercoledì
                               NAZIONALE EDIZIONE

Corrono Fiat e Finmeccanica In Rosso Ferragamo e Tod's

BYLINE: Luca; Fornovo

SECTION: ECONOMIA; Pag. 25

LENGTH: 167 parole


Piazza Affari guarda  all'andamento di Wall Street e si  indebolisce verso la
chiusura: l'indice Ftse Mib ha ceduto lo 0,61% a 15.533 punti, l'Ftse All share
ha perso lo 0,59% a quota 16.583. A trainare la Borsa i titoli di Pirelli
(+2,46%) e  Fiat, salita del 2,37% dopo che Bernstein ha confermato il giudizio
a «outperform» e la controllata Exor ha dichiarato un utile consolidato di 398
milioni. Bene anche Finmeccanica, che è cresciuta del 2,32% dopo aver
sottoscritto un innovativo protocollo per le relazioni sindacali.Nel settore
bancario  Bper è salita dell'1,37%, Mps dell'1,31%, Mediobanca dello 0,86%, in
calo  Bpm (-1,33%) e il Banco Popolare (-1,45%).  In rialzo  Atlantia (+1,62%) e
Gemina (+1,99%) con la presentazione del piano industriale post-fusione.
Nell'energia male  A2A (-3,72%) e  Saipem (-2,55%). Saras piatta (-0,86%) sotto
il prezzo dell'Opa volontaria parziale che lancerà Rosneft. Il  lusso soffre per
il  rallentamento delle vendite di Lvmh: Ferragamo -3,39%, Tod's -2,78%.

LOAD-DATE: May 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             291 of 1000 DOCUMENTS


                                   La Stampa

                             16 aprile 2013 martedì
                               NAZIONALE EDIZIONE

Elkann in visita da Napolitano

SECTION: ITALIA; Pag. 6

LENGTH: 145 parole


La strategia del gruppo Fiat, che punta sui marchi come Alfa Romeo e Maserati,
mira al pieno utilizzo degli stabilimenti italiani, con positive ricadute
sull'occupazione. Il presidente della casa torinese John Elkann lo ha ribadito
al capo dello Stato, Giorgio Napolitano, che ha voluto salutare al Quirinale,
prima della fine del mandato presidenziale. Elkann ha ringraziato il presidente
della Repubblica a nome del gruppo Fiat per l'impegno profuso al servizio del
Paese e per essere rimasto sempre un punto di riferimento nei momenti di grande
difficoltà che l'Italia ha attraversato in questi anni. Al termine del colloquio
Elkann ha regalato a Napolitano un modellino in scala della Fiat 500 di colore
blu scuro, realizzato appositamente per l'occasione. Il lancio della nuova 500
risale infatti al 2007, quando il mandato di Giorgio Napolitano era da poco
iniziato.

LOAD-DATE: April 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             292 of 1000 DOCUMENTS


                                   La Stampa

                             16 aprile 2013 martedì
                               NAZIONALE EDIZIONE

Elkann al Colle da Napolitano

SECTION: ITALIA; Pag. 4

LENGTH: 145 parole


La strategia del gruppo Fiat, che punta sui marchi come Alfa Romeo e Maserati,
mira al pieno utilizzo degli stabilimenti italiani, con positive ricadute
sull'occupazione. Il presidente della casa torinese John Elkann lo ha ribadito
al capo dello Stato, Giorgio Napolitano, che ha voluto salutare al Quirinale,
prima della fine del mandato presidenziale. Elkann ha ringraziato il presidente
della Repubblica a nome del gruppo Fiat per l'impegno profuso al servizio del
Paese e per essere rimasto sempre un punto di riferimento nei momenti di grande
difficoltà che l'Italia ha attraversato in questi anni. Al termine del colloquio
Elkann ha regalato a Napolitano un modellino in scala della Fiat 500 di colore
blu scuro, realizzato appositamente per l'occasione. Il lancio della nuova 500
risale infatti al 2007, quando il mandato di Giorgio Napolitano era da poco
iniziato.

LOAD-DATE: April 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             293 of 1000 DOCUMENTS


                                   La Stampa

                             16 aprile 2013 martedì
                               NAZIONALE EDIZIONE

Sotto Pressione Fiat e Pirelli Bene Saras, Mediobanca e Bpm

BYLINE: Luca; Fornovo

SECTION: ECONOMIA; Pag. 26

LENGTH: 173 parole


Piazza Affari parte in rosso con l'indice  Ftse Mib che chiude sui minimi, in
calo dello 0,96% a 15.628 punti, e l'All Share segna -0,99% a 16.682 punti. La
Cina frena e i titoli automobilistici si adeguano, visto che il Celeste Impero è
tra i pochi mercati in crescita per le 4 ruote.

Fiat ha ceduto il 4,21% a 4,04 euro e Pirelli il 3,13% a 7,11 euro. Leggermente
meglio ha fatto invece Fiat Industrial (-1,8%). Tra i titoli editoriali in
ribasso  Rcs (-3,36%), dopo che domenica ha diffuso i conti in rosso per  oltre
500 milioni di euro.Su Telecom, le prese di beneficio sono scattate dopo che il
titolo era salito spinto dall'interesse dei cinesi di Hutchison Whampoa.  Rally
di Saras (+6,71%), dopo l'ingresso annunciato dai russi di Rosneft col 13,7% del
capitale, con un'Opa a 1,37 euro su un ulteriore 7,29%, lasciando alla famiglia
Moratti il 50,02%. Sotto pressione Buzzi (-3,4%), Exor (-2,42%) e Prysmian
(-2,64%). Bene i bancari Bpm (+2,54%), Mediobanca (+1,38%), Mps (+1%) e Intesa
(+0,8%), a differenza di Unicredit (-1,26%).

LOAD-DATE: April 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             294 of 1000 DOCUMENTS


                                   La Stampa

                             13 aprile 2013 sabato
                               NAZIONALE EDIZIONE

Soci Rcs, sì all'aumento per il 45% di capitale

SECTION: ECONOMIA; Pag. 26

LENGTH: 109 parole


Giochi ormai quasi fatti per l'aumento di capitale di Rcs. Gran parte dei soci
aderenti al patto di sindacato a cui è vincolato  il 58,1% del capitale,
parteciperà alla ricapitalizzazione del gruppo  editoriale, per circa il 45%. I
nove soci pattisti - Mediobanca, Fiat, Intesa Sanpaolo, Pirelli, Mittel,
Fonsai-Unipol, Edison, Sinpar ed Eridano - rappresentano  il 77,4% del Patto. Il
cda convocato domani  potrà tirare le somme finali del riassetto, con la
definizione delle modalità del consorzio di garanzia, e approverà i dati  del
bilancio 2012. Lunedì  i risultati e il piano  per lo sviluppo 2013-2015 saranno
illustrati  dall'ad Pietro Scott Iovane.

LOAD-DATE: April 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             295 of 1000 DOCUMENTS


                                   La Stampa

                             12 aprile 2013 venerdì
                               NAZIONALE EDIZIONE

Telecom, Hutchison punta al controllo

BYLINE: francesco spini

SECTION: ECONOMIA; Pag. 31

LENGTH: 594 parole


Il consiglio di amministrazione di Telecom Italia vuole capire se l'opzione di
integrazione di 3 Italia e del contestuale ingresso nell'azionariato di
Hutchison Whampoa sia percorribile o meno. Dunque ieri nessun mandato a trattare
è stato conferito  al presidente esecutivo Franco Bernabè. Dopo sei ore di
discussione - in cui tra l'altro è stato dato mandato ai vertici di «definire il
percorso operativo di fattibilità per la separazione della rete di accesso» -
sulla questione dell'aspirante socio cinese il cda si è limitato a creare un
«comitato ristretto» per «verificare entro tempi ristretti l'interesse della
società alla prosecuzione del percorso». Tanto più che le pretese di Hutchison e
del magnate Li Ka-shing non sono da poco. Anzi.Il percorso di integrazione
immaginato dai cinesi  (tramite conferimento o fusione per incorporazione della
«3 Italia» guidata da Vincenzo Novari) è condizionato   «tra l'altro - si legge
nella nota diramata da Telecom - all'acquisizione di un'ulteriore quota
azionaria in Telecom Italia, tale da farne l'azionista di riferimento della
società». Hutchison in buona sostanza vuole il controllo.Di fronte a tali
pretese, i soci di Telco (ossia  Mediobanca, Intesa Sanpaolo, Generali e
Telefonica) si troverebbero di fronte a un bivio tra un accordo col nuovo socio
di riferimento e la vendita (o la svendita). Tutto assai complesso, come si
vede.

Prima di trattare con i cinesi, è stato il ragionamento, bisogna sapere di cosa
si sta parlando. Occorre approfondire i numeri di «3 Italia», con una sorta di
«due diligence» per sapere quanto vale effettivamente l'asset che il gruppo di
Hong Kong vorrebbe conferire in cambio di capitale. Il tempo? Pochissimo: un
paio di settimane.Bernabè non sarà lasciato solo nel gestire la complicata
partita con Hong Kong. Nel comitato istituito dal cda il presidente sarà
affiancato dal consigliere indipendente (lead independent director) Luigi
Zingales -  tra i più critici ieri sulla fattibilità dell'operazione con 3
Italia - da Elio Catania, Gabriele Galateri e Julio Linares. E proprio da
Telefonica - e in particolare dal  numero uno César Alierta, presente alla
riunione -  ieri sarebbero giunte aspre critiche sulla gestione di Telecom, sui
risultati, sul posizionamento in Italia e in Europa della compagnia. I soci
spagnoli - che hanno diritto di prelazione su eventuali vendite da parte degli
altri soci di Telco -   sono tra  i più irritati dentro Telco per l'idea di
Bernabè di chiamare il gigante asiatico a soccorso di Telecom, visto che anche
negli ultimi giorni hanno ribadito il carattere «industriale» e di «lunga
durata» dell'investimento fatto in Italia. Tra gli altri grandi soci invece si
va dal cauto attendismo alla freddezza dei più: di qui l'idea di marcare stretto
Bernabè.Nel frattempo ieri si è compiuto un altro passo avanti in una partita
importantissima, quella della Rete e della sua societarizzazione. Un argomento
di cui si parla da tempo, anche in vista di un possibile impegno della Cassa
depositi e prestiti, reso in questo momento difficile per via dello stallo sul
fronte del governo. Ma i soci, anche in questo campo, hanno preferito  muoversi
con i piedi di piombo. Prima di dare il via allo scorporo voluto da Bernabè,
hanno chiesto  di procedere con la valutazione dell'asset, che stime collocano
tra i 13 e i 15 miliardi di euro. Gli azionisti vogliono cifre scritte nero su
bianco. Di qui la scelta più prudente, ovvero di dare un mandato ai manager per
«definire il percorso operativo di fattibilità» della separazione della Rete.

LOAD-DATE: April 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             296 of 1000 DOCUMENTS


                                   La Stampa

                             12 aprile 2013 venerdì
                               NAZIONALE EDIZIONE

IL PUNTO Mediaset boom, cresce Telecom Energia per Iren , Acegas e Erg

BYLINE: Luigi; Grassia

SECTION: ECONOMIA; Pag. 35

LENGTH: 150 parole


Ancora una chiusura  positiva a Piazza Affari, sia pure senza i fuochi
d'artificio della vigila,  che beneficia dell'esito positivo dell'asta dei Btp e
dei Cct  dei buoni dati sul calo della disoccupazione negli Usa. L'indice Ftse
Mib sale dello 0,58% e l'All Share fa +0,55%.  Telecom chiude con un progresso
dell'1,74% nel giorno in cui il cda ha esaminato il dossier 3 Italia,
incaricando un comitato interno di verificare la  possibilità di una
fusione.Forte rialzo per Mediaset (+8,42%) su voci di vendita di Mediaset
Premium smentite dalla società a mercati chiusi.Prevalenza di guadagni tra le
banche con Mps   +1,89%, Bper +1,44%, Unicredit +0,90%, giù invece Mediobanca
(-1,09%). Fra le altre blue chip progressi per Finmeccanica (+2,50%) e  Stm
(+3,47%). Positivi gli energetici, in particolare Iren (+6,58%) dopo i conti e
il buon dividendo. Salgono anche Acegas (+3,85%) ed Erg (+3,95%).

LOAD-DATE: April 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             297 of 1000 DOCUMENTS


                                   La Stampa

                             12 aprile 2013 venerdì
                               NAZIONALE EDIZIONE

"Per la 500L export in Russia via Serbia"

SECTION: ECONOMIA; Pag. 32

LENGTH: 193 parole


La Fiat 500L potrebbe sbarcare in Russia via Serbia: Belgrado ha infatti chiesto
al presidente russo Putin e al premier  Medvedev di includere anche le
automobili nella lista dei prodotti che la Serbia potrà esportare senza dazio
verso la Russia, con cui ha un accordo di libero scambio. Lo ha annunciato  a
Mosca il ministro delle Finanze serbo Mladan Dinkic, in un evento di
presentazione (per la prima volta in Russia) di alcuni modelli della Fiat 500L
assemblata in Serbia. Dacic ha spiegato che «si può  partire da una piccola
quota per poi raggiungere le 100 mila unità di auto esportate entro tre anni».
IIn Russia i dazi sono molto alti, ha ricordato il ministro, e Fiat non è ancora
presente come produttore sul mercato. «Credo debbano prendere una decisione,
stanno considerando seriamente la questione», ha aggiunto il ministro serbo in
attesa di una risposta da Mosca.Belgrado è uno dei pochi paesi europei che abbia
un regime di libero scambio con la Federazione russa. Lo stabilimento Fiat in
Serbia a Kragujevac ha prodotto 150 mila auto nell'ultimo anno, già esportate in
40 paesi. Ora l'obiettivo è esportare questo veicolo in più di 100 paesi.

LOAD-DATE: April 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             298 of 1000 DOCUMENTS


                                   La Stampa

                             11 aprile 2013 giovedì
                               NAZIONALE EDIZIONE

IL PUNTO Boom per Mps, corre Mediobanca Bene Fiat, Finmeccanica e Iren

BYLINE: Luigi; Grassia

SECTION: ECONOMIA; Pag. 35

LENGTH: 161 parole


Piazza Affari chiude in fortissimo rialzo con l'indice Ftse Mib che guadagna il
3,19% e l'All Share il 2,94%. Il Tesoro ha collocato tutti i 3 miliardi di euro
di Bot a tre mesi messi in asta con rendimenti crollati ai minimi e lo spread
fra Btp e Bund è sceso a quota 301. Anche per questo a Milano sul paniere
principale corrono i titoli bancari, guidati da Mps (+14,73%): Mediobanca fa
+5,36%, Unicredit +5,67% e Intesa Sanpaolo +4,47%. Nell'energia, Enel +3,45% ed
Eni +1,34%. La Iren, erede di un lotto di municipalizzate, torna all'utile e al
dividendo e in Borsa il titolo fa +5,32%.  Tra gli industriali, volano Fiat
(+7,38%),  Finmeccanica (+4,80%) e Autogrill (+4,50%). Unico segno meno
Impregilo, poco sotto la parità (-0,10%). Vira in rialzo Telecom (+1,01%) dopo
una prima parte di seduta in calo. Ieri Telco ha smentito le indiscrezioni
secondo cui il colosso delle tlc Hutchison Whampoa avrebbe potuto acquisire una
partecipazione nel gruppo italiano.

LOAD-DATE: April 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             299 of 1000 DOCUMENTS


                                   La Stampa

                            10 aprile 2013 mercoledì
                               NAZIONALE EDIZIONE

Boom di Mediaset e Telecom Bene Intesa Sanpaolo e A2A

BYLINE: Luigi; Grassia

SECTION: ECONOMIA; Pag. 27

LENGTH: 142 parole


Piazza Affari chiude in netto rialzo una seduta tutta col segno positivo. Alla
fine l'indice Ftse Mib fa +1,26% e l'All Share +1,27%. Mediaset guadagna il
5,50%, Telecom sale del 3,83% sulla notizia delle trattative con Hutchison
Whampoa per l'acquisto di una quota del gruppo italiano di tlc. In gran spolvero
anche le società azioniste di Telco, come Mediobanca (+5,02%) e Intesa Sanpaolo
(+3,60%). Tra i bancari, bene anche Unicredit (+1,89%), piatta Mps (-0,06%).
Nell'energia, crescono A2A (+2,95%), Enel (+1,24%) e Eni (+1,59%), giù Saipem
(-0,90%). Arretra ancora Pirelli (-2,34%) dopo l'annuncio di venerdì del rinvio
a settembre del piano industriale 2013-17. Male anche Luxottica (-2,25%). Fuori
dal Ftse Mib, il titolo Rcs fa +1,87% all'indomani del patto di sindacato in cui
è stato raggiunto un accordo di massima sull'aumento di capitale.

LOAD-DATE: April 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             300 of 1000 DOCUMENTS


                                   La Stampa

                            10 aprile 2013 mercoledì
                               NAZIONALE EDIZIONE

"Per Fiat il miglior risultato in 114 anni"

BYLINE: TEODORO CHIARELLI

SECTION: ECONOMIA; Pag. 24

LENGTH: 610 parole


«Negli ultimi mesi in Europa sono esplose molte delle contraddizioni che avevamo
previsto e segnalato da tempo. Diversi costruttori sono entrati in crisi
profonda e hanno annunciato licenziamenti e chiusure di stabilimenti. Ma noi no:
noi manterremo l'occupazione». Ha uno scatto d'orgoglio, il presidente John
Elkann, nella sua introduzione all'assemblea della Fiat, convocata ieri per
approvare i conti 2012. Gli fa eco l'amministratore delegato Sergio Marchionne,
che subito dopo sottolinea come il gruppo lo scorso anno abbia chiuso con il più
alto risultato della gestione ordinaria nei suoi 114 anni di vita.«Fiat-Chrysler
è oggi un gruppo forte, in crescita e attento alla sostenibilità - dice ancora
Elkann -. Quando parlo della forza di Fiat-Chrysler mi riferisco ai suoi numeri:
nel 2012 i ricavi hanno sfiorato gli 84 miliardi di euro, l'utile della gestione
ordinaria ha raggiunto i 3,8 miliardi di euro. Abbiamo venduto più di 4 milioni
di automobili e veicoli commerciali». Nessun dividendo agli azionisti, ma, come
spiega Marchionne, «per mantenere un'elevata liquidità». Certo, la situazione
nel Vecchio Continente continua a essere pesantissima e Marchionne non lo
nasconde.

«Nel mercato europeo rimangono significativi livelli di incertezza.  Per fortuna
l'America del Nord, l'America Latina e l'Asia continuano a produrre utili». Il
Lingotto confida che le attività auto in Europa nel 2015-2016 arriveranno
comunque al pareggio operativo. Ma, per quanto riguarda l'Italia, e nonostante i
piani siano confermati, pesa l'incertezza politica. «La certezza di gestione del
Paese è essenziale per gestire qualsiasi realtà industriale - ricorda il manager
-. Spero che si faccia in fretta a fare un governo per ridare all'Italia, anche
a livello internazionale, quella credibilità necessaria per andare avanti».
Marchionne  è preoccupato per le condizioni del mercato nazionale dell'auto.
«Prevedo che il mercato sia in ulteriore calo in Italia, sta peggiorando di
giorno in giorno. Per la prima volta non riesco a vedere il fondo. Se qualcuno
mi avesse detto che nel 2013 saremmo arrivati a 1,3 milioni di auto non gli
avrei mai creduto. La cosa buona è che Fiat ha la forza finanziaria e operativa
per gestire questo calo». Fiat, precisa Marchionne, avrebbe potuto chiudere uno
o più stabilimenti in Italia, ma ha cercato un punto di equilibrio tra logiche
industriali e responsabilità sociale: «Questa è la ragione per cui alla via più
facile abbiamo preferito quella del coraggio e della responsabilità». C'è poi il
capitolo della fusione fra Fiat e Chrysler. «E' inevitabile, ma non vedo la
soluzione entro il trimestre. Spero che per la fine dell'anno avremo più
certezze su come raggiungerla». L'ad si spinge a fare qualche previsione.
«Abbiamo più del 50% di probabilità di chiudere l'operazione entro giugno 2014,
quando farò dieci anni di Fiat». In vista dell'acquisizione delle quote Chrysler
dal fondo Veba  Fiat dovrà rafforzare il capitale nel medio-lungo periodo.
«Stiamo analizzando come fare. Abbiamo tantissime alternative, ma è prematuro
parlarne adesso». Nel frattempo il Lingotto, che ha ancora in pancia il 2,8% di
Fiat Industrial, potrebbe metterlo sul mercato. «E' un asset - dice Marchionne -
che potrebbe essere liberato, è la quota più liquida del gruppo».L'ultima
battuta è su Maurizio Crozza. «Confermo di averlo incontrato, è una persona
estremamente piacevole, abbiamo parlato di tutto», racconta il manager con il
maglioncino nero, spesso nel mirino del comico genovese. E conclude con un po'
di civetteria: «Non condivido l'imitazione che fa di me, gli ho consigliato di
migliorarla, imita gli altri molto meglio».

LOAD-DATE: April 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             301 of 1000 DOCUMENTS


                                   La Stampa

                            10 aprile 2013 mercoledì
                               NAZIONALE EDIZIONE

Il presidente: «Aderiremo, piano credibile»

SECTION: ECONOMIA; Pag. 24

LENGTH: 130 parole


All'indomani del via libera dal patto, in Rcs arrivano dai grandi soci i primi
impegni formali sulla ricapitalizzazione. «Fiat aderisce all'aumento di
capitale, il piano è credibile», ha fatto sapere  il presidente del Lingotto,
John Elkann. Disco verde anche dal Cda di Mediobanca, incluso il rifinanziamento
del debito.  Intesa Sanpaolo aveva comunicato già lunedì di partecipare
all'aumento. «Abbiamo fatto avere al presidente Provasoli la nostra adesione pro
quota all'aumento di capitale - ha detto Elkann nel corso dei lavori
dell'assemblea Fiat -. È un piano credibile che il vertice dell'azienda sta
portando avanti con una serie di iniziative». Sulla prelazione sul possibile
inoptato, «è molto prematuro, vedremo più in là, quando si capirà l'ammontare»,
ha concluso Elkann.

LOAD-DATE: April 12, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             302 of 1000 DOCUMENTS


                                   La Stampa

                             9 aprile 2013 martedì
                               NAZIONALE EDIZIONE

Pirelli a precipizio, giù Mps Sprint di Ti Media, bene Intesa

BYLINE: Luigi; Grassia

SECTION: ECONOMIA; Pag. 28

LENGTH: 144 parole


Una Borsa di Milano incertissima chiude praticamente invariata con l'indice Ftse
Mib -0,05% e l'All Share -0,01%. Sul paniere principale, fra i bancari e gli
assicurativi guadagni per Intesa Sanpaolo (+1,39%) e Generali (+1,14%), cali per
Mediobanca (-2,55%), Mps (-3,49%) e Ubi (-3,21%). Nell'energia, piatta Enel
(-0,08%), in calo Saipem (-0,40%), bene Eni (+0,69%) e Snam (+0,44%). La maglia
nera del Ftse Mib va a Pirelli (-6,33%) che accusa l'annuncio di venerdì scorso
sul rinvio a novembre del piano industriale, che era previsto a maggio. Giù
anche Finmeccanica (-2,16%) e Telecom (-1,71%) dopo i rialzi della scorsa
settimana; il titolo risente di un  report negativo di Credit Suisse. Fuori dal
paniere principale, bene Ti media (+4,24%) e Rcs (+2,41%) in attesa della
riunione del patto di sindacato, chiamato a valutare l'adesione all'aumento di
capitale.

LOAD-DATE: April 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             303 of 1000 DOCUMENTS


                                   La Stampa

                             7 aprile 2013 domenica
                               NAZIONALE EDIZIONE

Il presidente dell'Uiv: quella italiana non è produzione di massa, ma può
piacere in tutto il mondo

SECTION: SPECIALI NOBILI; Pag. 13

LENGTH: 649 parole


io padre lo ripete sempre: gli italiani sono troppo intelligenti per bere poco
vino». Domenico Zonin, 39 anni, vicepresidente della grande casa vinicola
vicentina e presidente dell'Unione Italiana Vini, cita con ottimismo papà
Gianni. E ha ragione a essere positivo: nel 2012 l'azienda - 10 tenute di
famiglia e duemila ettari di vigneti di proprietà presenti in 7 regioni
italiane, oltre a quella negli Usa, in Virginia - ha registrato un incremento
del 13% rispetto al 2011, con un fatturato di 140 milioni di euro. Un caso non
isolato, visto che un'indagine di Mediobanca sui bilanci delle 108 principali
aziende italiane rileva che il fatturato complessivo è salito del 7% e conferma
che il vino italiano batte la crisi. Tuttavia, ricorda Coldiretti, i consumi
nazionali sono calati del 22 per cento in dieci anni, scendendo al minimo
storico dall'Unità d'Italia ad appena 22,6 milioni di ettolitri, inferiori
addirittura ai 29 milioni di ettolitri bevuti negli Stati Uniti e ai 30,3
milioni della Francia.Siamo sempre intelligenti, ma un po' più tonti?

«Assolutamente no. L'Italia ha vissuto un profondo cambiamento nella cultura
dell'alimentazione, negli ultimi anni c'è stato un calo dei consumi perché si
mangia e si beve in modo diverso. E se guardiamo cosa succede negli altri
mercati, il fenomeno si stabilizza. Non dico che la crisi non incida, ma tutto
sommato il vino sta reggendo meglio di altri beni».La spinta dell'export, però,
è innegabile e salvifica.«Su questo siamo tutti d'accordo: il consumo, ormai,
cresce lontano da noi. Il mercato di settore negli ultimi 15 anni si è
modificato in modo repentino, globalizzandosi davvero. Oggi non ha più senso
parlare di Zonin che gareggia con qualche altra cantina, ma del vino italiano
che compete con i cileni o gli australiani. E ciò ha inevitabilmente causato un
mutamento delle strategie».Ovvero?«Tutti ci siamo lanciati sull'export, ma non
siamo più da soli. All'estero si beve italiano come si beve sudafricano e la
competizione è diventata tra zone vitivinicole. E tutto sommato, ci stiamo
comportando bene. Negli Stati Uniti, in Germania o in Giappone i nostri vini
sono al primo o al secondo posto: la qualità dei prodotti è cresciuta e ci
presentiamo con una straordinaria varietà di vini, di territori e di aziende,
dai colossi ai vigneron di nicchia».Nei paesi emergenti come la Cina, però, la
nostra posizione è molto più arretrata.Come mai?«Il problema con i nuovi mercati
è che i punti di forza appena citati diventano elementi di debolezza. Per avere
successo in Cina occorre fare sistema, presentarsi in modo compatto come sanno
fare i francesi. E in questo, purtroppo, siamo ancora indietro. Ma è quasi un
paradosso essere i primi in un paese complesso come gli Usa e venire scavalcati
dagli spagnoli a Pechino».Non è anche questione di prodotti?«Non credo proprio.
I vini e i vitigni italiani hanno tutte le carte in regola per riuscire a
soddisfare ogni richiesta del mercato. Fino a dieci anni fa andavano i rossi
barricati, ora tutti chiedono i bianchi freschi e frizzanti.  È normale e
fisiologico. Il futuro del vino italiano sarà sempre legato alla qualità,
all'immagine, al brand, al territorio e al turismo. Siamo un Paese che, per
conformazione stessa dei terreni, è destinato a un tipo di produzione che non è
quella di massa. E questo lo sanno sia le piccole, sia le grandi aziende».Lo
sanno anche i politici e gli amministratori?«Al settore pubblico chiediamo prima
di tutto più semplicità burocratica: abbiamo un'azienda in Virginia e
constatiamo ogni giorno quanto sia più facile lavorare là, rispetto a casa
nostra. E poi un aiuto concreto a creare quel sistema sinergico italiano
necessario per andare all'estero. Tutte le ambasciate francesi hanno l'addetto
all'agricoltura, mentre le nostre   continuano ad avere tutte l'addetto
militare, anche se non abbiamo quasi più neanche l'esercito».[R.FIO.]

LOAD-DATE: April 9, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             304 of 1000 DOCUMENTS


                                   La Stampa

                              6 aprile 2013 sabato
                               NAZIONALE EDIZIONE

IL PUNTO [#x200a]Sprint di mediobanca e Enel Gp Giù Luxottica e Ferragamo

BYLINE: Luigi; Grassia

SECTION: ECONOMIA; Pag. 29

LENGTH: 158 parole


Dopo giorni di tentativi la Borsa di Milano ha finalmente centrato il rimbalzo
con l'indice Ftse Mib che ha chiuso a +0,64% e l'All Share +0,49%. In recupero
fra i bancari Intesa Sanpaolo (+2,1%), Unicredit (+1,9%), Mediobanca (+6%),
Banco popolare (+4,4%), Monte dei Paschi (+1,1%), Ubi (+3,9%) e Bpm (+0,88%).
Bene  i titoli energetici:  A2A (+1,2%), Enel Green Power (+3,7%), Enel (+1,9%)
e Snam (+0,4%); fa eccezione Eni (-0,5%). Fra gli  industriali vola Finmeccanica
(+2,8%) all'annuncio  del taglio di oltre 2.500 posti di lavoro in  Selex. Bene
anche la controllata Ansaldo (+1,3%).  Telecom ha chiuso a +1% con la conferma
dell'avvio di contatti con il gruppo cinese Hutchinson che controlla 3 Italia,
in vista di una possibile integrazione.

Giù i titoli del lusso: Luxottica (-1,1%), Tod's (-1%), Ferragamo (-1,3%). Fuori
dal paniere principale maglia nera a Rcs (-6,9%) dopo le notizie diffuse ieri
che vedono a rischio l'aumento di capitale.

LOAD-DATE: April 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             305 of 1000 DOCUMENTS


                                   La Stampa

                              6 aprile 2013 sabato
                               NAZIONALE EDIZIONE

Mediobanca riacquista obbligazioni per 2 miliardi

SECTION: ECONOMIA; Pag. 27

LENGTH: 115 parole


Si è conclusa l'operazione lanciata da Mediobanca per il riacquisto di proprie
obbligazioni in scadenza nel 2014 per  due miliardi di euro: il conferimento è
stato di 1,47 miliardi. L'operazione è la più rilevante tra quelle effettuate da
una banca in Italia per investitori retail.  Ora Mediobanca provvederà a
sostituire le obbligazioni riacquistate con l'emissione di nuovi titoli «facendo
leva sulla solidità patrimoniale» dell'istituto. I nove prestiti obbligazionari
oggetto di buy-back erano stati collocati agli investitori retail tra il 2008 e
il 2009 e sarebbero scaduti nel 2014: grazie al riacquisto Mediobanca ridurrà la
concentrazione dei bond  da rimborsare il prossimo anno.

LOAD-DATE: April 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             306 of 1000 DOCUMENTS


                                   La Stampa

                            3 aprile 2013 mercoledì
                               NAZIONALE EDIZIONE

Generali, depositato il listone I Fondi confermano Sapienza

SECTION: ECONOMIA; Pag. 26

LENGTH: 165 parole


È stato depositato il «listone» di Mediobanca e degli altri grandi soci privati
per il rinnovo del consiglio di amministrazione Generali. È stato poi
ufficializzato il deposito da parte di 15 fondi (rappresentanti lo 0,813% del
capitale Generali) di una lista di minoranza per la compagnia, che porterà alla
conferma in Cda di Paola Sapienza, visto che il consiglio più snello voluto dai
grandi soci - 11 dai 14 attuali e i 19 dell'ultimo rinnovo - darà solo un
rappresentante alle minoranze. Vengono confermati nella lista di maggioranza i
vertici della compagnia del Leone, il presidente Gabriele Galateri e il ceo
Mario Greco, e resta in consiglio l'A.d di Eni Paolo Scaroni. Per effetto delle
quote rosa entrano Ornella Barra, Alberta Figari e Sabrina Pucci.  Quattro i
consiglieri indipendenti, le tre nuove nomine, più Scaroni. Confermati anche i
quattro consiglieri espressione dei soci: Francesco Gaetano Caltagirone, Vincent
Bollorè, Lorenzo Pellicioli e Clemente Rebecchini. [r. e.]

LOAD-DATE: April 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             307 of 1000 DOCUMENTS


                                   La Stampa

                            3 aprile 2013 mercoledì
                               NAZIONALE EDIZIONE

Mercato auto ancora giù ma il brand Fiat fa +13,8%

BYLINE: luigi grassia

SECTION: ECONOMIA; Pag. 25

LENGTH: 485 parole


Il mercato italiano dell'auto manda segnali che si possono interpretare in vario
modo, e questa di per sé è già una bella novità, visto la monotona raffica di
notizie negative del passato recente. Anche nel mese di marzo, sia chiaro, le
immatricolazioni di vetture nuove sono andate giù, stavolta del 4,9% rispetto al
marzo 2012; però la curva negativa si appiattisce bruscamente se si tiene
presente il -17,6% di gennaio 2013 e il -17,4% di febbraio. Inoltre c'è un netto
rimbalzo positivo per  Fiat: il gruppo cresce  del 5,3% (considerando tutti i
suoi marchi) e in particolare il singolo brand Fiat  addirittura del
13,8%.Attenzione: non c'è da entusiasmarsi, il momento resta difficile per
tutti. Il Centro studi Promotor avverte che «il "miglioramento" di marzo si
ridimensiona se si considera che nel marzo 2012 vi era stata una giornata
lavorativa in meno e che le vendite furono  ostacolate da uno sciopero delle
bisarche».Comunque il Lingotto fa meglio della media del mercato.

A consuntivo  le immatricolazioni di tutte le marche italiane e straniere sono
state  132 mila e corrispondono al -4,9% di cui si è detto. Fiat Group
Automobiles immatricola 38 mila unità (era da giugno scorso che non si
raggiungeva questo valore) e la sua quota sale al 28,75% del mercato, in
crescita di 2,8 punti rispetto al 2012. Il buon risultato della 500L (che un
anno fa non era ancora commercializzata) e la promozione con cui  è stato
possibile acquistare le vetture bi-fuel di Fiat, Lancia e Alfa Romeo con un
incentivo almeno equivalente a quello previsto dal governo, hanno permesso al
gruppo di ottenere un risultato positivo, e di collocare  quattro auto (Panda,
Punto, Ypsilon e 500L) ai primi posti della classifica. Passando ai singoli
marchi del Lingotto, a marzo il brand Fiat ha immatricolato oltre 28 mila
vetture, il 13,8%  in più dell'anno scorso, e ha aumentato la quota di 3,5 punti
al 21,5%.  La 500L  con oltre 4.500 immatricolazioni è la «media» più venduta
nel mese e ottiene  il 51,1% del suo segmento.Lancia  registra  5.800 vetture e
una quota del 4,35%  in aumento rispetto a febbraio di 0,3 punti. La Ypsilon si
piazza  al terzo posto delle  più vendute con il 12,1%  del  segmento   B. Il
marchio Alfa Romeo ottiene  una quota del 2,4%  (3.200 le registrazioni) in
crescita rispetto al 2,3%  di febbraio. A marzo la Giulietta conquista il  12%
nel segmento C, che la pone nelle posizioni di vertice.Sono oltre 600 le Jeep
immatricolate in Italia a marzo (quota dello 0,5%). L'ammiraglia Grand Cherokee
si conferma nelle prime posizioni del suo segmento con il 10,2%  di quota.Fra i
marchi esteri più venduti in Italia, a marzo Volkswagen ha immatricolato 11.513
auto  (-7,35%),  Ford 9.294 (-15,25%), Nissan 6.453 (+28,83%) e Opel 6.450
(-33,28%). Seguono  Peugeot con 6.232 auto  (+13,52%)  e poi Toyota  con 5.609
(-13,72%),  Citroen  con 5.264 (-17,41%) e Renault con  5.244 (-17,99%).

LOAD-DATE: April 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             308 of 1000 DOCUMENTS


                                   La Stampa

                              30 marzo 2013 sabato
                               NAZIONALE EDIZIONE

Indagine su Pomigliano, lo "sconcerto" del Lingotto

SECTION: ECONOMIA; Pag. 27

LENGTH: 399 parole


«Sconcertante e paradossale»: così la Fiat definisce l'iniziativa della procura
di Nola che contesta all'azienda discriminazione contro gli iscritti alla Fiom a
Pomigliano. All'amministratore delegato Sergio Marchionne è stata comunicata la
notizia della conclusione delle indagini.  «Tale iniziativa - afferma il
Lingotto - è l'ennesima espressione dell'inusitata offensiva giudiziaria avviata
dalla Fiom nei confronti di Fiat da più di due anni». Fiat manifesta sconcerto
perché «ora Fabbrica Italia Pomigliano, per il solo fatto di aver cercato di
avviare, con il consenso della maggioranza dei lavoratori e delle rappresentanze
sindacali, un sistema di relazioni industriali innovativo e adeguato alle
esigenze  del mercato attuale, si trovi adessere destinataria di un
interminabile, strumentale e infondato contenzioso.

Ancor più paradossale è che destinatario di tale ultima iniziativa sia ora
l'amministratore delegato di Fiat, che con tutta evidenza nessuna parte ha mai
avuto, né può aver avuto, nella gestione, peraltro del tutto legittima, delle
rappresentanze sindacali e dei processi di assunzione in Fabbrica Italia
Pomigliano».Il Lingotto ricorda che la Fiom ha promosso sulla sola questione del
riconoscimento dei diritti sindacali 62 ricorsi, 45 dei quali decisi da 22
giudici in favore dell'azienda, 7 in favore della Fiom, 7 con rinvio alla Corte
Costituzionale per la questione di legittimità  delle norme da applicare e 3 non
ancora definiti. «Se Fiat avesse inteso discriminare gli iscritti alla Fiom -
dice ancora l'azienda - non avrebbe certo acquisito e rilanciato con importanti
produzioni della Maserati lo stabilimento di Grugliasco della ex Bertone, dove
la stragrande maggioranza degli addetti era notoriamente iscritta alla Fiom.
Fiat è fermamente convinta che quando saranno ascoltate le sue ragioni, il che
sino a questo momento, sorprendentemente, non è avvenuto, emergerà con assoluta
chiarezza la totale infondatezza delle contestazioni ora mosse». Fabbrica Italia
Pomigliano ha  investito  centinaia di milioni di euro «senza la perdita di un
solo posto di lavoro». «Prendo atto che la procura, di fronte a un nostro
esposto, ha fatto le sue indagini e prendo atto di quanto ha deciso» commenta il
segretario generale della Fiom, Maurizio Landini. «Da tempo denunciamo la
violazione dei diritti sindacali e la discriminazione contro i nostri iscritti».
[r. e.]

LOAD-DATE: April 1, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             309 of 1000 DOCUMENTS


                                   La Stampa

                             29 marzo 2013 venerdì
                               NAZIONALE EDIZIONE

Moleskine chiude l'offerta Prezzo fissato a 2,3 euro

SECTION: ECONOMIA; Pag. 24

LENGTH: 176 parole


L'offerta per la quotazione in Borsa di Moleskine fa il pieno di sottoscrizioni.
L'operazione si è chiusa infatti con una domanda che ha superato di 3,6 volte
l'offerta globale mentre il prezzo finale è stato fissato a 2,3 euro per azione,
vale a dire a metà della forchetta individuata dalle banche (2 e 2,65 euro). A
questi prezzi la società dei taccuini viene valutata quasi mezzo miliardo,
ovvero 487,6 milioni di euro. Per quanto riguarda gli investitori istituzionali
molte richieste sono arrivate dagli  investitori italiani ed esteri con un'ampia
diversificazione geografica che comprende Europa Continentale, Regno Unito,
Stati Uniti d'America e Asia.La data d'inizio delle negoziazioni delle azioni
ordinarie della società è prevista per mercoledì. Mediobanca, Goldman Sachs e
Ubs operano come coordinatori dell'offerta e joint bookrunners. Bnp Paribas è
joint lead manager. Mediobanca opera inoltre in qualità di responsabile del
collocamento, sponsor e specialist. Rothschild è l'advisor finanziario della
società e dell'azionista venditore.  [r.e.]

LOAD-DATE: March 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             310 of 1000 DOCUMENTS


                                   La Stampa

                             28 marzo 2013 giovedì
                               NAZIONALE EDIZIONE

A New York il debutto della Cherokee targata Fiat

BYLINE: PIERO BIANCO

SECTION: ECONOMIA; Pag. 25

LENGTH: 332 parole


La quinta generazione del Suv Cherokee, una rivoluzione di stile e tecnologia, è
la prima Jeep «targata» Fiat. L'icona Usa che ha debuttato ieri al Salone di New
York nasce dalla piattaforma C-Wide: la stessa di Alfa Giulietta, Dodge Dart e
Viaggio. Una piattaforma modulare (si allunga e si allarga) che verrà adottata
da tutti i veicoli di taglia media Fiat-Chrysler.

«Ottimizzando le sinergie - dice il capo del brand, Mike Manley - abbiamo
realizzato la Jeep più innovativa di sempre, il miglior Cherokee della storia».
La parentela con il Lingotto va oltre: anche il cuore ha Dna torinese perché in
alternativa al poderoso V6 di 3,6 litri da 271 Cv c'è il motore 2.4 da 184 Cv
MultiAir, gioiello della Powertrain. Grazie a questo propulsore, cui si
aggiungerà un diesel per l'Europa, e all'inedito sistema di disconnessione
dell'asse posteriore, i consumi del Cherokee sono calati del 45% rispetto al
precedente Liberty. Dettagli che fanno la differenza, nell'America che Obama
vuole sempre più verde (ha istituito un fondo dda 2 miliardi di dollari per la
ricerca sull'ambiente) e in cui le vendite continuano a crescere. Marzo
registrerà un altro 8% in più e l'anno si chiuderà a 15,5 milioni di unità.La
New Cherokee, con trazione integrale Select Terrain o solo anteriore e cambio
automatico a 9 marce, dovrà confortare lo sprint di Jeep, che per il Gruppo è
diventato un prezioso bancomat. Nel mondo ha venduto l'anno scorso 700 mila
veicoli (+20%) e puntando su Cina e Russia sfonderà presto il tetto del milione.
«Questo Cherokee prodotto in Ohio è un modello chiave - spiega Manley -. Farà
tendenza per le tecnologie e per lo stile poco convenzionale. Abbiamo azzardato
inventando un progetto molto competitivo». Il design è distante dalla tradizione
Jeep, siamo nel pianeta dei Suv-crossover trendy tipo Range Rover Evoque, con
linee arrotondate, fari sdoppiati e sottili a led, le 7 feritoie nel frontale
non più verticali e divise da uno spigolo. Da noi arriverà a inizio 2014.

LOAD-DATE: March 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             311 of 1000 DOCUMENTS


                                   La Stampa

                             28 marzo 2013 giovedì
                               NAZIONALE EDIZIONE

Banche giù con Mps e Bper Balzano Ansaldo e Mediaset

BYLINE: Luigi; Grassia

SECTION: ECONOMIA; Pag. 27

LENGTH: 160 parole


Il governo che non nasce affossa i listini: ieri in Borsa  l'indice Ftse Mib ha
perso lo 0,92% e l'All Share lo  -0,94%. Il differenziale di rendimento fra  Btp
italiani a dieci anni e Bund tedeschi  è schizzato all'insù a 350 punti base.
Con lo spread in risalita restano nel mirino i bancari. Monte Paschi cede il
4,29%, Bper il 4,24%, Bpm il 3,43%, Mediobanca il 3,59%. Unicredit limita le
perdite (-0,60%). Controcorrente Intesa Sanpaolo con un +0,89%. In ribasso anche
l'energia con Enel -1,01%, Eni -1,07% e Snam -0,89%. Scende Fiat (-0,76%), bene
invece Fiat Industrial (+1,72%). Finmeccanica fa +1,76% premiata da nuovi
contratti di vendita di elicotteri AgustaWestland; la controllata Ansaldo Sts
segna un balzo dell'11,09% dopo la presentazione di ieri agli analisti da cui è
emerso che la società dovrà aumentare le dimensioni con una partnership oppure
essere ceduta. Negative Stm (-2,33%) e Telecom (-2,93%). In evidenza invece
Mediaset (+5,29%).

LOAD-DATE: March 30, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             312 of 1000 DOCUMENTS


                                   La Stampa

                              23 marzo 2013 sabato
                               NAZIONALE EDIZIONE

La Cdp acquista il 4,5% di Generali E Mediobanca prepara il «listone»

SECTION: ECONOMIA; Pag. 26

LENGTH: 104 parole


Mediobanca prepara una lista a 11 per il consiglio di Generali proprio nel
giorno in cui il Fondo strategico italiano della Cdp rileva da Bankitalia il
4,5% del Leone a 12,66 euro per azione contro i 13,14 euro della chiusura di
ieri (+3,46%). Alla lista ci ha lavorato il Comitato nomine, seguito  dal Cda.
L'obiettivo è depositare la rosa dei candidati entro il 2 aprile, in tempo utile
per l'assemblea del 30. I posti per le minoranze si limiteranno a 1, con la
possibile conferma di Paola Sapienza. Da ieri Fsi ha portato da 1 a 4,3 miliardi
il capitale, consentendo  a Bankitalia di entrare col 20% nel suo azionariato.

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             313 of 1000 DOCUMENTS


                                   La Stampa

                              23 marzo 2013 sabato
                               NAZIONALE EDIZIONE

Brilla Unipol, in rialzo Generali Alti e bassi per i titoli bancari

BYLINE: Nadia; Ferrigo

SECTION: ECONOMIA; Pag. 29

LENGTH: 155 parole


Chiusura positiva per Piazza Affari, maglia rosa in Europa: l'indice Ftse Mib
segna un rialzo dello 0,68% e l'All Share dello 0,64%. Sul listino milanese
brilla Unipol  (+10,4%), che trascina  anche   FonSai (+5,38%), Premafin
(+3,07%) e Milano Assicurazioni (+4,24%). Bene anche Generali (+3,46%). Alti e
bassi per i titoli bancari. Segno positivo per  Mps (+1,74%), Mediobanca (+1%) e
Intesa Sanpaolo (+0,82%). Negative invece Unicredit (-1,59%), Ubi (-2,67%)  e
Banco Popolare (-2,80%). Tra i petroliferi  buona prestazione di Eni che chiude
in rialzo dello 0,33%  .  In aumento anche Saipem  (+0,29%) e Tenaris (+0,51%).
Chiude negativa invece Saras che lascia sul terreno lo 0,68%. Tra gli
editoriali, Rcs ha recuperato il 3,34%, Mediaset ha chiuso in ribasso dello
0,37% e Mondadori ha perso lo 0,76%. Bene il settore del lusso: il gruppo
Salvatore Ferragamo chiude con un balzo del 4,52% e Tod's con un  aumento dello
0,55%.

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             314 of 1000 DOCUMENTS


                                   La Stampa

                             21 marzo 2013 giovedì
                               NAZIONALE EDIZIONE

IL PUNTO Bpm boom, bene tutte le banche Corrono Ansaldo e Mediaset

BYLINE: Luigi; Grassia

SECTION: ECONOMIA; Pag. 27

LENGTH: 154 parole


Altro che timori per il no di Cipro al prelievo forzoso sui conti correnti, le
Borse europee hanno festeggiato  recuperando le perdite di inizio settimana. A
Milano l'indice Ftse Mib guadagna il 2,20% superando nel finale la soglia
psicologica dei 16.000 punti (precisamente 16.015) e l'All Share fa +2,05%. Lo
spread (differenziale di rendimento) fra Btp italiani a 10 anni e corrispondenti
Bund tedeschi è sceso a 326 punti base. Alla Borsa di Milano boom di Bpm, che ha
chiuso sul massimo di seduta segnando un balzo dell'11,11% all'indomani
dell'annuncio della maxi-pulizia nei conti del 2012 e dell'aumento di capitale
da 500 milioni di euro deciso l'altro giorno  dal consiglio. Forti rialzi anche
nel resto del comparto bancario, con Mediobanca che fa +4,73%, Unicredit +3,95%
e Intesa Sanpaolo +3,43%. Negli altri settori bene Ansaldo Sts (+5,89%) e
Mediaset (+5,51%). In controtendenza Fiat (-0,85%) e Saipem (-0,2%).

LOAD-DATE: March 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             315 of 1000 DOCUMENTS


                                   La Stampa

                            20 marzo 2013 mercoledì
                               NAZIONALE EDIZIONE

IL PUNTO Male Bpm, Mediobanca e A2A In rialzo Seat, Rcs e Stm

BYLINE: Nadia; Ferrigo

SECTION: ECONOMIA; Pag. 29

LENGTH: 159 parole


Piazza Affari chiude in perdita, in linea con le borse europee. A pesare sul
listino milanese, come nel resto d'Europa, le tensioni sul probabile stallo sul
salvataggio di Cipro.

Con  il Ftse Mib che lascia l'1,59%, complice lo spread tra Btp e Bund che si
attesta  sopra i 335 punti, le peggiori sono le banche: Bpm (-5%), Mediobanca
(-5,03%), Ubi  e Unicredit (entrambe -4,07%) e Banco Popolare (-3,77%). Male
anche A2A (-2,9%). Su 309 titoli in negoziazione, 111 chiudono in rialzo, 187 in
ribasso e 11 invariati. Bene Terna (+1,3%), che recupera circa il 4% dopo la
diffusione dei conti del 2012. Ancora acquisti su Stm (+1,05%) e Italcementi
(+0,80%). In lieve rialzo anche Telecom Italia Media (+0,4%), Salvatore
Ferragamo (+0,6%), Mediaset e Campari (entrambe +0,51%). Sul resto del listino
balzano Enertronica (+19%) e Seat Pagine Gialle (+5,5%). Acquisti anche su Rcs
(+3,3%) e Kinexia (+2,5%), mentre Saras (-2,7%) paga il rosso di bilancio 2012.

LOAD-DATE: March 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             316 of 1000 DOCUMENTS


                                   La Stampa

                             19 marzo 2013 martedì
                               NAZIONALE EDIZIONE

Generali snellisce il cda e discute dei comitati

SECTION: ECONOMIA; Pag. 25

LENGTH: 394 parole


Le liste per il rinnovo del cda delle Generali  dovranno essere depositate entro
il 6 aprile, ma il cda sarà più snello. I grandi soci raggrupperanno le
candidature come l'ultima volta in un listone di maggioranza. E a breve si
riunirà anche un comitato nomine di Mediobanca per dir la sua (è atteso tra il
22 e il 27 marzo). Nel frattempo si è mosso però il Cda del Leone proponendo di
sfrondare con decisione l'organismo, fino a 11-13 componenti.Oggi in consiglio
ci sono 15 amministratori, rispetto ai 19 eletti all'ultimo rinnovo.

Nella relazione per l'assemblea il Cda si dice però favorevole a una riduzione
auspicando anche una «chiara maggioranza di soggetti indipendenti». «Un numero
elevato di componenti nel consiglio - sostiene nella relazione - non sempre
consente un'efficace interazione nelle riunioni ed il contributo di ciascuno dei
componenti di un board numeroso non è sempre ottimale». Altro nodo sensibile è
quello del comitato esecutivo, di cui sembra esserci l'esigenza in presenza di
molti amministratori: Secondo il consiglio delle Generali, però, è un «organo
sconosciuto in molti ambiti extranazionali». Non solo, la sua presenza «non è
sempre sinonimo di buona governance societaria». «Per quanto possa essere
ottimale il livello di informativa che viene assicurata al board sulle attività
del comitato esecutivo - aggiunge il Cda - va da sé che il coinvolgimento degli
amministratori può finire per essere di fatto diversificato tra coloro che
compongono il comitato esecutivo e coloro che non ne fanno parte».Dopo aver
introdotto a statuto il limite di età di 77 anni per il consiglio, con un tetto
a 70 anni invece per il presidente e a 65 per l'ad, il Cda sottolinea ora di
considerare «compatibile con un efficace svolgimento dell'incarico di
amministratore della società un limite di due incarichi (in altre società, ndr)
per gli amministratori esecutivi e di cinque per i non esecutivi». In concreto,
mentre il group ceo Mario Greco ha già lasciato tutti gli incarichi esterni alla
compagnia, per i consiglieri non esecutivi, questo auspicio del board potrebbe
forse indurre a qualche riflessione il presidente Gabriele Galateri. Oltre alla
presidenza del Leone è nel Cda Telecom (e altre società del gruppo), in
Italmobiliare, Azimut-Benetti, Saipem, Lavazza, Edenred, oltre a presiedere
l'Istituto italiano di Tecnologia. [r. e.]

LOAD-DATE: March 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             317 of 1000 DOCUMENTS


                                   La Stampa

                             19 marzo 2013 martedì
                               NAZIONALE EDIZIONE

Nel 2012 a Marchionne 7,4 milioni Mulally (Ford) prende 21 milioni

SECTION: ECONOMIA; Pag. 25

LENGTH: 104 parole


Sergio Marchionne ha ricevuto 7,4 milioni di euro nel 2012 per i due incarichi
di amministratore delegato di Fiat e presidente di Fiat Industrial. È quanto
emerge dalla relazione sulla remunerazione. Per Fiat ha ricevuto un compenso
fisso di 2,5 milioni, come  nel 2011. Il compenso variabile, legato al
raggiungimento di obiettivi, è stato di 2 milioni.  Marchionne non ha percepito
compensi come ad di  Chrysler. Nelle scorse settimane è stato reso noto che l'ad
di Volkswagen Martin Winterkorn ha percepito nel 2012 compensi  per 14,5 milioni
di euro, mentre Alan Mulally, ad di Ford, ha ricevuto  21 milioni di dollari.

LOAD-DATE: March 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             318 of 1000 DOCUMENTS


                                   La Stampa

                              16 marzo 2013 sabato
                               NAZIONALE EDIZIONE

IL PUNTO Male le banche, si salva Bper in rialzo Telecom e Generali

BYLINE: Nadia; Ferrigo

SECTION: ECONOMIA; Pag. 33

LENGTH: 160 parole


Toni dimessi  a Piazza Affari che torna a scendere dopo una breve parentesi
positiva. Lo stallo politico continua a pesare sugli umori del mercato: l'indice
Ftse Mib segna un calo dello 0,88% e l'All Share chiude a -0,65%. Lo spread tra
Btp e Bund rimane stabile sopra i 310 punti.  Sul listino milanese, in perdita
le banche: Unicredit (-3,14%) e Intesa (-2,61%) chiudono l'anno in utile, ma con
il quarto trimestre in rosso. Ubi accusa un -9,61%, Banco Popolare in chiusura
cede il 5,91%. Male anche Bpm e Mediobanca, si salva invece  Bper (+7,32%).Bene
Generali che continua a  guadagnare e si attesta  al 2,13%.  Vola  A2A
(+10,02%). Ribasso invece per Pirelli (-4,60%) ed Enel (-6,82%), penalizzata
anche dagli analisti. Promossa invece Saipem (+13,24%) dopo l'acquisizione di
contratti per 1,1 miliardi di dollari. Chiusura in rialzo anche per Telecom
(+3,16%). L'offerta pubblica e il collocamento delle azioni di Moleskine partirà
invece  lunedì 18 marzo.

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             319 of 1000 DOCUMENTS


                                   La Stampa

                              16 marzo 2013 sabato
                                TORINO EDIZIONE

Contratto Fiat ok dai delegati Fim

SECTION: CRONACA; Pag. 59

LENGTH: 167 parole


Oltre 200 militanti e delegati Fim riuniti ieri  hanno giudicato positivamente
il contratto del gruppo Fiat. Ha detto il segretario Chiarle: «Rinnovare un
contratto in tempi di crisi è un elemento di forte positività per i lavoratori,
farlo in  Fiat in questa situazione di forte crisi di mercato del settore lo è
ancora di più.  Abbiamo dato con questa intesa, una risposta salariale sui
minimi retributivi maggioredi Federmeccanica e siamo riusciti a trovare una
soluzione positiva sul premio dicompetitività».   E Ferdinando Uliano
responsabile nazionale  ha aggiunto: «Ora  il tempo per dare seguito agli
investimenti a Mirafiori e Cassino è scaduto, non si può più attendere.  Entro
aprile Lingotto è chiamato a rendere operative queste decisioni, perché a
settembre a Mirafiori è in scadenza la cassa straordinaria per questo riteniamo
che le dichiarazioni d'investimento fatte dall'ad del gruppo Sergio Marchionne
al salone di Ginevra la scorsa settimana debbano essere assunte immediatamente».

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             320 of 1000 DOCUMENTS


                                   La Stampa

                             15 marzo 2013 venerdì
                               NAZIONALE EDIZIONE

Volano Generali, A2A e Dada [#x200a]In calo Popolare di Milano e Ubi

BYLINE: Nadia; Ferrigo

SECTION: ECONOMIA; Pag. 37

LENGTH: 164 parole


Piazza Affari chiude in rialzo, maglia rosa tra le Borse europee con l'indice
Ftse Mib in aumento del 2,45% e  l'All share a +2,44%. Vola Generali dopo
l'annuncio dei conti 2012: il titolo ha chiuso con un rialzo del 9,35% a 13,3
euro tra forti scambi, oltre il triplo della media quotidiana. In scia al Leone,
Mediobanca, il principale azionista di Generali, che è salito del 5,99% a quota
4,63 euro.

Bene anche gli altri titoli bancari: Bper (+7,09%), Mps (+2,23%), Intesa
(+1,71%) e Unicredit (+1,01%). In calo invece Ubi (-1,47%) e  la Popolare di
Milano (-2,7%). Telecom guadagna il  5,57%, rassicurata da Fitch che conferma il
rating BBB e dal successo del bond ibrido lanciato alla vigilia con una prima
tranche da 750 milioni di euro. Bene Eni (+3,12%) che ha ceduto alla cinese Cnpc
il 20% dell'Area 4 in Mozambico per 4,2 miliardi di dollari. In rialzo anche
A2A (+6,25%) e Dada (+9,76%), dopo che Rcs (+6,62%) ha  messo in vendita la sua
quota del gruppo Internet, più del 50%.

LOAD-DATE: March 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             321 of 1000 DOCUMENTS


                                   La Stampa

                             14 marzo 2013 giovedì
                               NAZIONALE EDIZIONE

IL PUNTO Male Enel, Mediaset e Telecom In rialzo Lottomatica e Saipem

BYLINE: Nadia; Ferrigo

SECTION: ECONOMIA; Pag. 35

LENGTH: 167 parole


Seduta negativa per Piazza Affari. L'indice Ftse Mib perde l'1,74%, mentre All
Share chiude a  -1,61%, complice l'asta da 5,32 miliardi di euro di Btp che
registra tassi in risalita.   A incidere non è solo lo stallo politico, ma
anche il calo oltre le attese della produzione industriale nell'Eurozona. Lo
spread tra Btp e Bund  sale  a 318 punti, mentre si assottiglia ancora il
differenziale tra Italia e Spagna: solo dieci punti di differenza ci separano da
Madrid. Giù Enel (-6,38%) dopo i conti 2012 con l'utile netto sceso del 79% a
865 milioni.  Maglia nera fra i bancari a Ubi (-6,09%) e Banco Popolare
(-5,45%), entrambe congelate in  mattinata per eccesso di volatilità. Bpm cede
il 4,2%, Intesa Sanpaolo perde  il 2,3% e Unicredit l'1,98%. Positiva Mediobanca
(+0,55%).  Le vendite frenano   Mediaset (-4,22%) e Telecom (-3,2%). Generali,
alla vigilia della diffusione dei conti, segna  un -2,01% in linea col mercato.
Bene infine   Lottomatica (+2,72%), Saipem (+2,58%) e Luxottica (+1,39%).

LOAD-DATE: March 16, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             322 of 1000 DOCUMENTS


                                   La Stampa

                             12 marzo 2013 martedì
                               NAZIONALE EDIZIONE

IL PUNTO Giù Mediaset, Diasorin e Telecom Bene Fiat, Exor e Ferragamo

BYLINE: Nadia; Ferrigo

SECTION: ECONOMIA; Pag. 29

LENGTH: 166 parole


Piazza Affari chiude in calo dopo la bocciatura sul debito italiano annunciata
venerdì da Fitch: l'indice Ftse Mib perde lo 0,69%, mentre l'All Share cede lo
0,64%. Anche lo spread mostra nervi saldi, chiudendo in lieve rialzo a 313
punti. Male Mediobanca (-5,21%), deboli anche gli altri titoli bancari, in
particolare Bper (-4,37%) e Banco Popolare (-3,12%). Seduta pesante anche per
Mediaset (-3,76%).  Diasorin perde  il 3,5% dopo la diffusione del bilancio del
2012, considerato deludente. Vendite su Telecom Italia (-3,16%). La Borsa boccia
la fusione dei due colossi delle infrastrutture: con Gemina, azionista di Adr
perde il 6%, mentre   Atlantia (le Autostrade) è in rosso del 3,4%.  Impregilo
cede lo 0,3%, dopo l'Opa  lanciata da Salini e la decisione di distribuire  una
maxi cedola da 600 milioni. Continuano gli acquisti su Fiat,  maglia rosa a
+3,25%.   Il Lingotto trascina al rialzo la holding Exor (+1,95%). Acquisti su
Ferragamo (+2,37%) e Saipem (+2,27%). Schizza Dmail (+21%).

LOAD-DATE: March 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             323 of 1000 DOCUMENTS


                                   La Stampa

                             12 marzo 2013 martedì
                               NAZIONALE EDIZIONE

«Alle banche mancano 21 miliardi»

SECTION: ECONOMIA; Pag. 25

LENGTH: 68 parole


Servono 21 miliardi di euro alle banche italiane  per aumentare la copertura dei
crediti dubbi, allineandola agli standard europei. È quanto indicano gli
analisti di Mediobanca Securities in uno studio. Gli istituti  hanno  una
copertura media del 39% dei crediti dubbi, sotto la media europea (53%). Secondo
lo studio, la pulizia di bilancio potrebbe avvenire a carico  dei conti del
quarto trimestre 2012.

LOAD-DATE: March 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             324 of 1000 DOCUMENTS


                                   La Stampa

                              8 marzo 2013 venerdì
                               NAZIONALE EDIZIONE

Balzano Azimut e Telecom Energia per Eni, Enel e Snam

BYLINE: Luigi; Grassia

SECTION: ECONOMIA; Pag. 25

LENGTH: 147 parole


La Borsa di Milano chiude in lieve rialzo con l'indice  Ftse Mib che guadagna lo
0,30% e l'All Share +0,39%. Lo spread tra Btp decennali e Bund  scende a 311
punti.Balzi soprattutto per Mps (+7,3%) e Azimut (+5,72%%) dopo i conti. Tra le
banche, positiva anche Bpm (+2,21%) mentre chiudono in rosso Unicredit (-0,41%),
Intesa Sanpaolo (-1,51%), Ubi (-0,23%) e Mediobanca (-0,49%). Tra gli
assicurativi Mediolanum guadagna il 4,58% mentre Generali resta poco sotto la
parità (-0,08%).Bene i titoli dell'energia ad eccezione di A2A che segna un
-0,1%. Eni recupera l'1,46%, Snam l'1,07%, Saipem fa +0,19%, Enel +0,58% e Enel
Gp +0,43%.Contrastati gli industriali dove Buzzi cede il 3,02%, Pirelli l'1,25%,
Finmeccanica -1,22% e Ansaldo -2,8%. Bene invece Fiat a +1,06% e Impregilo
(+0,04%). In forte recupero Telecom (+2,94%). Perde colpi Autogrill dopo la
presentazione dei conti (-1,66%)

LOAD-DATE: March 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             325 of 1000 DOCUMENTS


                                   La Stampa

                              7 marzo 2013 giovedì
                               NAZIONALE EDIZIONE

Fiat-Chrysler, la fusione è più vicina

BYLINE: TEODORO CHIARELLI

SECTION: ECONOMIA; Pag. 26

LENGTH: 596 parole


La fusione fra Fiat e Chrysler si fa più vicina. Una volta ottenuto il via
libera del fondo Veba, il Lingotto potrebbe garantire la liquidità necessaria al
posto della quotazione della casa di Auburn Hills. A quel punto, dice Sergio
Marchionne a Ginevra, alla sua seconda giornata al salone dell'auto, «la fusione
sarebbe tecnicamente possibile entro l'anno». L'altro ieri, sempre durante la
rassegna ginevrina, l'amministratore delegato di Fiat e Chrysler aveva detto che
bisogna stabilire una valutazione chiara delle quote dell'azienda Usa e vedere
se è possibile che il Lingotto rimpiazzi l'Ipo, ossia l'offerta di azioni in
Borsa, e dia la liquidità necessaria al trust Vega.Chiara la preferenza di
Marchionne verso una fusione rispetto alla quotazione della controllata. «Non
credo che Veba accetterebbe azioni al posto di cash - aggiunge ora subito dopo
la riunione con i costruttori europei dell'Acea - Non vogliono azioni di una
società basata in Europa». Veba, il fondo amministrato dal sindacato dell'auto
Uaw per le prestazioni sanitarie a favore degli ex dipendenti di Chrysler,
controlla attualmente il 41,5% di Chrysler, mentre Fiat ha la maggioranza con il
58,5%. Nel luglio scorso Marchionne aveva annunciato l'intenzione di iniziare ad
esercitare delle opzioni a tranche che corrispondono al 3,3% del capitale)
vantate sul 16,6% delle azioni Chrysler in mano a Veba.

A quel punto, però, si è aperto un contenzioso sulla valutazione dei pacchetti,
per il primo dei quali Fiat proponeva 139,7 milioni di dollari.Il negoziato con
Veba si è rivelato più complesso del previsto. Le due parti non hanno per ora
raggiunto un accordo sul prezzo delle quote e sulla vicenda si aspetta la
decisione del tribunale del Delaware. Nel frattempo Veba ha chiesto di avviare
la registrazione della quota che detiene in Chrysler in vista di una eventuale
Ipo. Martedì Marchionne ha spiegato che è iniziato il processo di analisi e
valutazione degli intermediari finanziari per arrivare all'acquisto della quota:
«Stiamo analizzando con Veba una serie di potenziali candidati». Di certo Fiat
non prevede alcun aumento di capitale per l'operazione: «Abbiamo sufficidente
liquidità». Fiat, dunque, cercherà di evitare la quotazione, ma se i sindacati
Usa insistessero, «nel terzo trimestre le carte sono comunque in regola per
l'Ipo».Il manager italo-canadese, che presiede l'Acea (l'associazione dei
costruttori di auto europei), ribadisce il suo no a una nuova stagione di
incentivi dei governi al settore. «Ho sempre detto che drogare il mercato non è
una buona cosa. Infatti in Italia ne abbiamo pagato il prezzo per anni interi».
Semmai auspica che l'Europa «si metta d'accordo su come risolvere il problema
della crisi e abbandoni questa fissazione, ormai diventata un incubo,
sull'austerita». Ancora una volta ripete come un mantra: «Bisogna far ripartire
la macchina e rilanciare i consumi». A trainare il gruppo anche nel 2013 saranno
i mercati americani: Brasile, Stati Uniti e Canada. «Per il mercato americano -
spiega Marchionne - le ultime previsioni che abbiamo per quest'anno sono di
oltre 15 milioni di vetture: dovrebbe andare bene. C'é tantissimo lavoro da
fare. I risultati si vedranno nei prossimi nove mesi». E aggiunge: «La grande
forza del gruppo adesso é lo sviluppo internazionale della Jeep. L'anno scorso
abbiamo venduto più di 700 mila vetture e quest'anno dovremmo superare le 800
mila. Con il nuovo Cherokee che uscirà a maggio entreremo nel segmento americano
più grande. Questo è importante». L'obiettivo di quota 1 milione, confida, non è
lontano.

LOAD-DATE: March 9, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             326 of 1000 DOCUMENTS


                                   La Stampa

                             6 marzo 2013 mercoledì
                               NAZIONALE EDIZIONE

Boom di Saipem e Mediobanca Corrono Fiat e Telecom

BYLINE: Luigi; Grassia

SECTION: ECONOMIA; Pag. 25

LENGTH: 155 parole


Indifferente alle contorsioni della politica italiana la Borsa di Milano chiude
in forte rialzo, in linea con il resto d'Europa: il Ftse Mib fa +2,78% e l'All
Share +2,67%. Fra i singoli titoli brilla Saipem con un +8,21% frutto anche di
un report positivo di Goldman Sachs. Nell'energia Eni guadagna il 3,07% ed Enel
il 2,32%. Nel comparto industriale strappo di Fiat (+5,88%) dopo le
dichiarazioni di Marchionne, secondo cui per rilevare la quota di Veba in
Chrysler non sarà necessario un aumento di capitale.Nel comparto del credito
bene Mediobanca con un +6,17%, Unicredit +3,44% e Intesa Sanpaolo +4,50%. Giù
invece Banco Popolare che ha comunicato una stima di chiusura di bilancio con
perdita di 330 milioni di euro. In campo finanziario Azimut sale del 6,50% sui
dati positivi di raccolta del risparmio a febbraio.All'indomani della vendita di
La7 positiva Telecom (+4,21%) mentre Ti Media cede l'11,46%, con forti scambi.

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             327 of 1000 DOCUMENTS


                                   La Stampa

                             6 marzo 2013 mercoledì
                               NAZIONALE EDIZIONE

Boom di Saipem e Mediobanca Corrono Fiat e Telecom

BYLINE: Luigi; Grassia

SECTION: ECONOMIA; Pag. 25

LENGTH: 155 parole


Indifferente alle contorsioni della politica italiana la Borsa di Milano chiude
in forte rialzo, in linea con il resto d'Europa: il Ftse Mib fa +2,78% e l'All
Share +2,67%. Fra i singoli titoli brilla Saipem con un +8,21% frutto anche di
un report positivo di Goldman Sachs. Nell'energia Eni guadagna il 3,07% ed Enel
il 2,32%. Nel comparto industriale strappo di Fiat (+5,88%) dopo le
dichiarazioni di Marchionne, secondo cui per rilevare la quota di Veba in
Chrysler non sarà necessario un aumento di capitale.Nel comparto del credito
bene Mediobanca con un +6,17%, Unicredit +3,44% e Intesa Sanpaolo +4,50%. Giù
invece Banco Popolare che ha comunicato una stima di chiusura di bilancio con
perdita di 330 milioni di euro. In campo finanziario Azimut sale del 6,50% sui
dati positivi di raccolta del risparmio a febbraio.All'indomani della vendita di
La7 positiva Telecom (+4,21%) mentre Ti Media cede l'11,46%, con forti scambi.

LOAD-DATE: March 25, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             328 of 1000 DOCUMENTS


                                   La Stampa

                              5 marzo 2013 martedì
                               NAZIONALE EDIZIONE

 Scivolano Mediaset e Ti Media Cucinelli al massimo storico

BYLINE: Luigi; Grassia

SECTION: ECONOMIA; Pag. 28

LENGTH: 168 parole


Piazza Affari chiude in calo con l'indice Ftse Mib che cede lo 0,85% e l'All
Share -0,74%. A rendere pessimisti gli operatori è lo stallo della politica. Per
lo stesso motivo risale (a 345 punti) lo spread fra il rendimento dei Btp
italiani  e i corrispondenti Bund tedeschi, e questo penalizza i titoli bancari,
a partire da Mediobanca (-4,6%), Mps (-3,2%) e Intesa Sanpaolo (-3%). Fa
eccezione Bper (+2,7%).Telecom Italia registra +0,1% dopo la notizia della
cessione de La7 a Cairo, mentre Telecom Italia Media, che chiude il 2012 con una
maxi perdita, perde il 6,4%. Ma è battuta da Mediaset che con -6,5% risulta il
titolo peggiore di giornata. Avanza Enel (+1,2%) dopo che il «cfo» Luigi
Ferraris ha confermato un dividendo in linea con il 2011. Nel comparto del lusso
ottima prestazione di Salvatore Ferragamo (+2,1%) che cavalca la redditività
sopra le attese per il 2012. Avanzano anche Luxottica (+1,7%) grazie alle
promozioni degli analisti e Brunello Cucinelli (+6,2%) che tocca i massimi
storici.

LOAD-DATE: March 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             329 of 1000 DOCUMENTS


                                   La Stampa

                              2 marzo 2013 sabato
                               NAZIONALE EDIZIONE

In rosso Mediaset e Telecom Luxottica in controtendenza

BYLINE: Luca; Fornovo

SECTION: ECONOMIA; Pag. 29

LENGTH: 165 parole


Piazza Affari chiude in rosso con l'indice  Ftse Mib, che perde  l'1,54% a
15.675 punti e l'All Share cede l'1,43% a 16.644.In Borsa pesa ancora
l'incertezza politica. Scivolone di Mediaset (-8,01%), male Telecom Italia
(-3,54%). Tra le banche soffrono  Mediobanca (-3,56%) e Unicredit (-1,9%) mentre
Intesa Sanpaolo annulla il calo sul finale (-0,16%). In rosso  Mps (-2,27%), Bpm
(-2,5%) e Banco Popolare (-3,48%). Flessione anche per Generali (-1,85%).Nel
comparto industriale, la maglia nera va a Finmeccanica (-4,67%) seguita da
Pirelli (-3,71%). Prese di beneficio su Fiat Industrial (-4,13%) e Fiat
(-2,34%), nel giorno dei  nuovi dati sulle immatricolazioni.

Continua invece a salire, dopo i conti, Prysmian (+0,66%). Ribassi per i titoli
dell'energia, con Enel (-1,88%), Eni (-1,32%), A2A (-4,32%) ed Enel green power
(-4,16%). Sale, in controtendenza, Luxottica (+1,74%). Nel lusso, poco mosse
Tod's (-0,18%) e Ferragamo (+0,33%). Brillanti Parmalat (+3,05%) e Diasorin
(+1,08%).

LOAD-DATE: March 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             330 of 1000 DOCUMENTS


                                   La Stampa

                              1 marzo 2013 venerdì
                               NAZIONALE EDIZIONE

IL PUNTO Boom di Ferragamo e Luxottica  Bene Buzzi, Autogrill e Prysmian

BYLINE: Luigi; Grassia

SECTION: ECONOMIA; Pag. 31

LENGTH: 166 parole


Un altro piccolo recupero a Piazza Affari dove l'indice Ftse Mib ha chiuso in
rialzo dello 0,59% e l'All Share dello 0,55%. Ma ci sono state altre difficoltà
per il credito: Mediobanca ha ceduto l'1,94% finale, Bper l'1,08%, Intesa
Sanpaolo l'1,04%. Ha fatto meglio Unicredit (-0,26%) mentre Mps ha festeggiato
l'emissione dei Monti bond per 4 miliardi di euro con un aumento finale
dell'1,25% a 0,21 euro. È stato il settore del lusso e della moda a trainare il
listino: Salvatore Ferragamo è salito del 6,19% finale dopo due sedute in calo e
Luxottica del 3,64% prima della diffusione dei conti 2012. Bene anche Buzzi
(+4,78%), Autogrill (+3,59%) e Prysmian, in aumento del 2,58% dopo diversi
report positivi. Acquisti anche su parte dell'energia (Enel Green Power +2,24% e
Terna +2,23%) mentre Saipem ha perso l'1,3%. Nel settore petrolifero molto
peggio ha fatto Saras, che ha ceduto il 5,95% per i conti  2012 in rosso. Negli
altri comparti bene Telecom Italia (+1,98%) e Mediaset (+2,47%).

LOAD-DATE: March 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             331 of 1000 DOCUMENTS


                                   La Stampa

                            28 febbraio 2013 giovedì
                               NAZIONALE EDIZIONE

Boom di Buzzi, Stm e Prysmiam Bene Fiat, Mediaset e Rcs

BYLINE: Luigi; Grassia

SECTION: ECONOMIA; Pag. 43

LENGTH: 153 parole


La Borsa recupera una parte delle perdite post-voto e chiude con l'indice Ftse
Mib +1,77% e l'All Share +1,74%. A rasserenare un po' il clima è venuto anche
l'esito positivo dell'asta di Btp, tutti collocati con buona domanda; i tassi
sono risultati in rialzo, ma meno del previsto. Anche lo spread  si è un po'
raffreddato, a 335 punti. A Piazza Affari in ripresa  la gran parte dei bancari,
con Bper +2,96%, Ubi +2,37%, Unicredit +1,83% e Intesa Sanpaolo +1,87%. Lasciano
invece sul terreno il 2,18% Mediobanca e il 2,11% Monte Paschi -2,11%. Nelle
assicurazioni fa bene Generali (+2,58%). Negli altri comparti Fiat guadagna il
3,80%, salgono i cementi con Buzzi (+4,17%), Stm avanza del 4,15% e Prysmian del
4,09% dopo i conti. Salgono anche Telecom (+0,91%) e Mediaset (+2,16%) mentre
Rcs balza del 4,62%. Precipita Meridiana Fly (-19%) dopo l'annuncio dell'Opa
volontaria a un prezzo ben inferiore a quello di Borsa.

LOAD-DATE: March 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             332 of 1000 DOCUMENTS


                                   La Stampa

                           27 febbraio 2013 mercoledì
                               NAZIONALE EDIZIONE

Mediobanca raddoppia i profitti

BYLINE: francesco spini

SECTION: ECONOMIA; Pag. 38

LENGTH: 623 parole


Calano le svalutazioni e l'utile di Mediobanca passa al raddoppio. Nei primi sei
mesi (chiusi il 31 dicembre) del suo esercizio, la banca d'affari guidata
dall'amministratore delegato Alberto Nagel doppia  i 63 milioni di euro
realizzati nello stesso periodo di un anno fa, portando i profitti a 124 milioni
di euro, grazie a un secondo trimestre (14,8 milioni, l'utile) oltre le attese.
Sui conti pesano i 95 milioni di rettifiche effettuate sulla partecipazione in
Telco, la holding che controlla il 22,4% di Telecom, come pure un risultato in
rosso di 52 milioni della divisione Principal Investing, la cassaforte delle
partecipazioni tra cui Telecom, Rcs e Generali. Agli analisti Nagel conferma che
il piano industriale triennale partirà il primo di luglio, sarà pronto dunque
per la fine giugno.

Entro quando, cioè, dovrebbe essere nota la struttura definitiva di Basilea III
e quindi anche «il livello di contribuzione di Generali ai dati di gruppo».Ma
ieri era soprattutto giorno di conti, a Piazzetta Cuccia. Utili in decisa
crescita, in un contesto di «forte rallentamento del quadro congiunturale». I
ricavi sono scesi del 6% a 911 milioni di euro. L'apporto pressoché stabile del
trading a 106 milioni (contro i 112 dello stesso periodo di un anno fa)  e la
crescita degli utili dalle partecipazioni a 86 milioni (contro 72 milioni, anche
grazie a un contributo  non ricorrente di Gemina per 27,2 milioni e un maggior
apporto di Generali, per 75,6 milioni) compensano - segnalano dalla banca -
«parte della riduzione del margine di interesse  (-7%) e delle commissioni nette
(-14%)». I costi si riducono a 376 milioni (-6%). Il core tier 1 aumenta
all'11,8% dall'11,5% visto a  settembre 2012.La crescita del retail, su cui
Nagel non prevede particolari tensioni,  bilancia la flessione del corporate. A
giudizio dell'ad i  ricavi resteranno sotto pressione, nonostante si vedano i
primi segnali di ripresa delle attività di fusioni e acquisizioni e delle
operazioni di capital markets (aumenti di capitale e Ipo). Servirà ancora tempo
per vederne gli effetti a livello di commissioni. Passando al retail, nel
credito al consumo che vede un mercato in contrazione, Compass diventa il
secondo operatore italiano di settore. Che Banca!, invece, registra depositi in
crescita del 15%, a 12,3 miliardi e dimezza la perdita a 8 milioni.  E sempre
ieri l'assemblea del patto di sindacato ha fatto anzitutto  chiarezza sulla
questione relativa al 3,8% in mano a Fonsai e che la compagnia deve cedere per
ottemperare gli impegni presi con l'Antitrust. I soci del gruppo B del sindacato
- quella che riunisce gli industriali  - avranno tempo fino a settembre prima di
far sapere se intendono far valere il diritto di prelazione oppure consentono la
vendita dei titoli a terzi. E in questo caso, se la quota dovrà essere vincolata
al patto o meno. Ieri il patto ha autorizzato lo svincolo dal sindacato dello
0,11% in mano a Poligrafici Editoriale della famiglia Riffeser. Ma a settembre,
quando scadrà il termine per le disdette prima del rinnovo automatico di fine
anno, si prevedono altri forfait, soprattutto tra i «piccoli» del gruppo B, alle
prese con i problemi della crisi. Nel frattempo vengono ritoccati anche i poteri
del presidente del sindacato, Angelo Casò, «al fine - si legge in una nota - di
rafforzare, sul piano della forma e dell'apparenza, il requisito di indipendenza
dello stesso nel cda». Per lui in particolare, non è più prevista la facoltà  di
votare nel direttivo del patto. In caso di superamento poi dei limiti di
possesso azionario fissati dagli accordi, sarà lo stesso direttivo - e non il
presidente -  a decidere l'intervento per chiedere ai soci in violazione di
cedere la quota agli altri azionisti.

LOAD-DATE: March 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             333 of 1000 DOCUMENTS


                                   La Stampa

                            26 febbraio 2013 martedì
                               NAZIONALE EDIZIONE

Fitch taglia il rating di Fiat

BYLINE: luigi grassia

SECTION: ECONOMIA; Pag. 43

LENGTH: 281 parole


L'agenzia specializzata Fitch ha tagliato il rating della  Fiat a BB- (da BB che
era) con outlook  negativo. Il taglio del rating,  spiega Fitch,  «riflette
soprattutto la persistente debolezza dei risultati della sola Fiat (senza
Chrysler) in particolare in Europa, e la nostra idea che l'ultimo piano
strategico sia soggetto a rischi sostanziali di esecuzione e richieda anni prima
di dare frutti, sempre che i clienti reagiscano positivamente». Pesa anche «la
probabilità di ulteriori uscite di cassa per aumentare la quota di Fiat in
Chrysler»;  gli analisti di Fitch ipotizzano che «l'aumento della quota in
Chrysler, finanziata dalla cassa esistente, possa indebolire la liquidità del
gruppo».Sul piano industriale lo stabilimento Chrysler di Toledo, nello Stato
americano dell'Ohio, è pronto per avviare la produzione della prima Jeep nata
sotto la gestione Fiat e basata su tecnologie italiane.

Per sottolineare  la qualità di questo modello, la Chrysler l'ha battezzato
Cherokee, recuperando  uno dei  nomi più celebri del marchio nella sua passata
produzione.La Jeep Cherokee è un nuovo Suv (sport utility vehicle) di taglia
media capace di competere  in tutti i mercati mondiali ed è programmato per
arrivare nelle concessionarie americane  della Jeep quest'estate. I progettisti
sono partiti dalla piattaforma Cusw (Compact Us Wide) che verrà utilizzata per
la prossima Alfa Romeo Giulia e che è derivata da quella della Giulietta, e
hanno fatto ampio ricorso ad altre tecnologie e soluzioni costruttive di origine
Fiat. La Casa rivendica  «un'esemplare dinamica su strada e  un taglio dei
consumi del 45% rispetto al Suv di taglia media che va a rimpiazzare». [lui.
gra.]

LOAD-DATE: February 28, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             334 of 1000 DOCUMENTS


                                   La Stampa

                            22 febbraio 2013 venerdì
                               NAZIONALE EDIZIONE

Fiat Industrial Via libera alla fusione con Cnh

BYLINE: Teodoro chiarelli

SECTION: ECONOMIA; Pag. 24

LENGTH: 563 parole


Il consiglio d'amministrazione di Fiat Industrial, riunitosi ieri a Torino, ha
dato il via libera ai progetti di fusione che porteranno alla nascita del terzo
gruppo al mondo nei cosiddetti "capital goods": ovvero la produzione e
commercializzazione di macchine per le costruzioni e l'agricoltura (marchio
Cnh), veicoli industriali e commerciali, autobus e veicoli speciali (Iveco),
oltre ai relativi motori e trasmissioni e a motori per applicazioni marine (Fpt
Industrial). Un colosso da 67 mila addetti e 25 miliardi di euro di
ricavi.Approvato, nella stessa riunione, anche il bilancio consolidato 2012, che
conferma l'utile della gestione ordinaria di 2.079 milioni di euro e l'utile
netto consolidato di 921 milioni di euro. Fiat Industrial ha chiuso l'esercizio
con un utile netto di 129 milioni di euro. Il cda ha proposto per gli azionisti
un dividendo di 0,225 euro per azione ordinaria.

L'assemblea, convocata per l'8 aprile, dovrà inoltre provvedere alla nomina del
collegio sindacale.Per arrivare al nuovo gruppo sono necessari alcuni passaggi
non semplicissimi. Nello specifico, il cda di Fiat Industrial ha approvato il
progetto di fusione di Fiat Netherlands Holding (Fnh) in Fiat Industrial
(definita Fusione Fnh) e quello relativo alla fusione di Fiat Industrial in una
Newco di diritto olandese (la Fusione Fi). In particolare, la Fusione Fi è stata
approvata dal consiglio di amministrazione che ha anche esaminato la fusione di
Cnh Global (Cnh) in un'altra Newco (la Fusione Cnh) che è parte dell'operazione
complessiva.I termini e le condizioni dei progetti relativi alla Fusione Fnh,
Fusione Fi e Fusione Cnh, recita un comunicato, «sono del tutto in linea con
quelli previsti dall'accordo relativo alla fusione sottoscritto il 25 novembre
2012». Il principale obiettivo della Fusione Fi, unitamente alla Fusione Cnh,
spiega ancora la nota, «è quello di semplificare la struttura societaria del
gruppo e di permettere la completa integrazione dei business di Fiat Industrial
che, a operazione completata, risulterà, a livello mondiale, il terzo gruppo nel
settore dei capital goods».Per quanto riguarda la Fusione Fi, il cda ha
deliberato di proporre un rapporto di cambio di una azione Newco per ciascuna
azione ordinaria di Fiat Industrial. A conclusione della Fusione Fi, pertanto,
gli azionisti di Fiat Industrial riceveranno azioni ordinarie di nuova emissione
della società incorporante sulla base del suddetto rapporto di cambio.
L'efficacia della Fusione Fi (e della Fusione Cnh) sarà condizionata
all'avverarsi di una serie di condizioni sospensive, tra cui l'approvazione
della Fusione Fi e della Fusione Cnh da parte dei rispettivi azionisti,
l'ottenimento di tutte le richieste autorizzazioni per l'ammissione alla
quotazione del titolo della Newco presso il New York Stock Exchange. Il
comunicato precisa che l'esercizio dei diritti di recesso degli azionisti di
Fiat Industrial e di opposizione da parte dei suoi creditori non dovrà
comportare un esborso superiore all'ammontare di 325 milioni di euro. È
previsto, infine, che la quotazione delle azioni della Newco sul mercato
azionario telematico avvenga dopo l'inizio delle contrattazioni del medesimo
titolo alla Borsa di New York. Ovviamente la Fusione Fi sarà soggetta
all'approvazione dell'assemblea straordinaria degli azionisti di Fiat Industrial
che verrà convocata prossimamente.

LOAD-DATE: February 24, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             335 of 1000 DOCUMENTS


                                   La Stampa

                           20 febbraio 2013 mercoledì
                               NAZIONALE EDIZIONE

"Su Finmeccanica Grilli è ricattabile"

BYLINE: guido ruotolo

SECTION: ECONOMIA; Pag. 5

LENGTH: 704 parole


Il ministro dell'Economia, Vittorio Grilli, interviene sulla «fantomatica»
vicenda di «presunte» consulenze Finmeccanica alla sua ex moglie, Lisa
Lowenstein. Il ministro, in una lettera al «Sole 24 Ore» che viene pubblicata
oggi, sostiene di non aver mai chiesto «favori» per sé o per la ex moglie, e
rivela che proprio certe «iniziative economiche» della  signora, «sono state
causa, non ultime, della separazione».Grilli rivendica la «stima professionale e
l'amicizia personale» con Alessandro Pansa, oggi amministratore delegato  di
Finmeccanica. E rispetto alla ricostruzione contenuta nell'informativa del Noe
dei carabinieri di una  missione di Pansa a Mediobanca per cercare di
«ristrutturare il debito contratto dalla signora Lowenstein», Grilli afferma di
non avere «nulla da aggiungere».  Dunque, il ministro riconferma la sua
estraneità alla vicenda delle consulenze all'ex moglie. Così come disse quando
uscì la notizia (Grilli parlò di «macchina del fango»). Ma per gli investigatori
del Noe dei carabinieri, la storia è verissima e Grilli potrebbe essere
«ricattato».«Pensi che Grilli sia ricattabile per questo?

». È la sera del 23 maggio scorso. Il giorno prima che il Vaticano decidesse di
licenziare il presidente dello Ior, Ettore Gotti Tedeschi. Il banchiere e il
presidente di Finmeccanica, Giuseppe Orsi, due vecchi amici, sono al ristorante
«Da Rinaldo al Quirinale». Non sanno, naturalmente, di essere intercettati.
Durante la conversazione conviviale, i due parlano del ministro dell'Economia,
Vittorio Grilli. Orsi accenna alla moglie americana, Gotti precisa che i due si
sono lasciati da tempo. Orsi aggiunge: «Gli ha lasciato qualche casino in
giro... di buchi...».. E Gotti indaga: «Buchi di che genere? La moglie
americana? Pensi che lui sia ricattabile per questo...». Orsi: «No, no, no, gli
ho sistemato la cosa». Gotti: «Ma perché la moglie lavorava in Finmeccanica?».
Orsi: «No era una imprenditrice, faceva dei casini, e ho visto dei contratti che
Finmeccanica ha fatto con la moglie di Grilli, per sistemare tipo consulenze
inutili».Finmeccanica smentisce. In una intervista al «Messaggero», lo stesso
Giuseppe Orsi arriva a sostenere: «Vorrei che su questa penosa vicenda di
equivoci e gossip velenosi, perché di questo si tratta, calasse un pietoso
silenzio. Del resto, tutti hanno smentito. Anche un audit interno». L'Audit
interno ha fatto sapere di aver setacciato tutte le consulenze degli ultimi anni
di tutte le aziende del gruppo e il nome di Lisa Lowenstein non è mai comparso:
«Nel periodo oggetto di analisi nessuna società del gruppo Finmeccanica ha
intrattenuto rapporti con la signora Lowenstein né con le tre società menzionate
"Made in museum srl"; "Mim Merchandising srl", "Style Muffin Llc"». Ieri è sceso
in campo a difendere Grilli il sottosegretario all'Economia, Gianfranco Polillo:
«Il ministro ha chiarito tutto...».L'informativa del Noe dei carabinieri,
invece, fornisce un'altra lettura. «Questi scenari, di estrema delicatezza, che
coinvolgono il ministro dell'Economia, la sua ex moglie, l'ad e il direttore
generale di Finmeccanica, e altri soggetti a vario titolo coinvolti, si
intrecciano con le indagini in corso e influenzano il ministro Vittorio Grilli
nel prendere iniziative e/o decisioni a tutela degli azionisti e dell'azienda di
Stato, perché tutti in qualche modo sono coinvolti e/o ricattabili, demandando,
in ultima analisi, le decisioni alla magistratura».Durante la cena «Da Rinaldo
al Quirinale» il presidente di Finmeccanica racconta altri dettagli su Grilli e
i guai economici della ex moglie: «A me l'ha detto Nagel», dice. Gotti Tedeschi:
«Ti fidi di Nagel?» Orsi: «No. Però me l'ha detto, due verifiche». Nagel,
Alberto Nagel, amministratore delegato di Mediobanca e il vicedirettore Maurizio
Cereda confermano agli inquirenti di Busto Arsizio, l'11 ottobre scorso,
l'episodio: «Nel 2007-2008 - è il succo della loro deposizione - Alessandro
Pansa (allora direttore finanziario di Finmeccanica, ndr) ci chiese un aiuto per
risanare i debiti per circa 400-500.000 euro della signora Lisa Lowenstein».
L'operazione non andò in porto e Pansa - «persona nota per essere vicino al
ministro Grilli» - ripiegò sulle consulenze.

e a Finmeccanica.

LOAD-DATE: February 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             336 of 1000 DOCUMENTS


                                   La Stampa

                           20 febbraio 2013 mercoledì
                               NAZIONALE EDIZIONE

Telco svaluta il suo 22% Vale 920 milioni in meno

SECTION: ECONOMIA; Pag. 7

LENGTH: 194 parole


Archiviata, salvo colpi di scena,  la partita su La7, i principali azionisti di
Telecom riuniti dentro Telco (al 22,4% della compagnia) passano alle pulizie di
bilancio. Il cda della holding ieri ha svalutato la partecipazione di  920
milioni di euro, abbassando il valore delle azioni da 1,50  a 1,20 euro. Di
conseguenza la semestrale chiusa il 31 ottobre del 2012 ha registrato una
perdita da 818 milioni. La rettifica (ancora lontana dagli 0,62 euro di Piazza
Affari), «riflette le considerazioni svolte dal consiglio sull'andamento e le
prospettive della partecipata», spiega una nota di Telco. I soci dovranno
procedere di conseguenza, con relativi accantonamenti. Per Telefonica l'impatto
dovrebbe essere di circa 420 milioni, per Generali si tradurrà in una perdita da
quasi  300 milioni, mentre sarà di oltre  100 milioni per Mediobanca e Intesa
Sanpaolo. Niente è stato deciso sul fronte del prestito soci da 1,7 miliardi in
scadenza a maggio. Intanto il bond ibrido per complessivi 3 miliardi che ha
evitato  la ricapitalizzazione per ora non decolla. Dopo il primo deludente road
show la società avrebbe deciso di rinviare il  lancio della prima tranche.

LOAD-DATE: February 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             337 of 1000 DOCUMENTS


                                   La Stampa

                            19 febbraio 2013 martedì
                               NAZIONALE EDIZIONE

"Pansa chiese soldi per la signora Grilli"

BYLINE: GUIDO RUOTOLO

SECTION: ECONOMIA; Pag. 9

LENGTH: 519 parole


Era andato a battere cassa persino nel Tempio della Finanza, in via
Filodrammatici, a Milano ma la sua richiesta cadde nel vuoto. Alessandro Pansa,
oggi dopo l'arresto del presidente Orsi salito alla guida di Finmeccanica,
cinque anni fa chiese udienza all'amministratore delegato di Mediobanca, Alberto
Nagel e al suo vicedirettore, Maurizio Cereda per risolvere i debiti della ex
compagna di Vittorio Grilli, all'epoca direttore generale del Tesoro ed oggi
ministro dell'Economia e azionista di maggioranza della stessa Finmeccanica. E,
dunque, dopo il niet di Mediobanca - come sostenne l'ex presidente Giuseppe Orsi
in una intercettazione ambientale con l'allora presidente dello Ior Ettore Gotti
Tedeschi - i debiti della signora Lisa Lowenstein furono ripianati, secondo gli
investigatori, con consulenze da parte di società collegate a Finmeccanica.

Trova conferme il colloquio tra Pansa e i vertici di Mediobanca,  anche se la
richiesta fu attentamente valutata e alla fine rigettata, mentre Finmeccanica
continua negare l'esistenza delle consulenze. «Il primo punto - dichiara a La
Stampa Alessandro Pansa, che in questa vicenda non risulterebbe indagato - è che
non devo rispondere di cose che riguardano la mia vita personale, e che non
hanno alcuna attinenza con la mia vita professionale. Secondo, quello cui si fa
riferimento è stato un colloquio personale che non ha avuto alcun seguito.
Infine, è importante ricordare che l'internal audit svolto da Finmeccanica in
ottobre esclude in maniera categorica il conferimento di consulenze da parte di
Finmeccanica o di società del gruppo alla signora Lowenstein». Sempre all'audit
di ottobre rimanda il portavoce del Tesoro: «Quella verifica ha dimostrato la
totale assenza di consulenze a favore della signora Lowenstein».Era il 23 maggio
2012 e i due amici, Orsi e Gotti Tedeschi, si incontrarono a cena al ristorante
«Da Rinaldo al Quirinale». Senza accorgersi delle cimici piazzate dal Noe dei
carabinieri, i due affrontarono diversi argomenti e parlarono anche dei guai
economici della ex moglie del ministro Grilli di cui Orsi aveva saputo da Nagel.
«L'11 ottobre 2012 - si legge nella informativa dei carabinieri del Noe del
colonnello De Caprio e del capitano Rajola consegnata a fine novembre al pm di
Busto Arsizio - l'Ufficio unitamente al pm Fusco, ha escusso a sommarie
informazioni Alberto Nagel e Maurizio Cereda. I testi confermavano che nel
2007-2008, effettivamente, hanno ricevuto da parte di Alessandro Pansa - persona
nota per essere "vicino" al ministro Grilli - una richiesta di aiuto per
risanare i debiti della signora Lisa Lowenstein, per circa 400-500.000 euro». Ma
Mediobanca rigettò la richiesta: «Dopo attenta valutazione - ricordano gli
investigatori - i banchieri si rifiutarono di aderire alla richiesta di Pansa,
che, evidentemente, ha poi optato per le consulenze da parte di Finmeccanica o
società del gruppo, come sostenuto da Orsi nella intercettazione
ambientale».Commento del Noe: «Allo stato attuale e pubblicamente, tutti,
compreso il ministro Grilli, hanno sempre negato, qualsiasi coinvolgimento nella
vicenda».

LOAD-DATE: February 21, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             338 of 1000 DOCUMENTS


                                   La Stampa

                            16 febbraio 2013 sabato
                               NAZIONALE EDIZIONE

Finmeccanica perde colpi Avanzano Eni e Ferragamo

BYLINE: Luigi; Grassia

SECTION: ECONOMIA; Pag. 29

LENGTH: 140 parole


Un'altra seduta in calo per la Borsa valori, con l'indice Ftse Mib che chiude a
-0,33% e l'All Share -0,12%. Spread sotto controllo a quota 270 punti. A Piazza
Affari nel panorama generale di ribassi fa eccezione Eni termina con un
progresso del 2,14% dopo aver toccato anche un massimo del +3,7%, beneficiando
dei buoni dati di bilancio per il 2012. Sale anche Saipem, con un +0,67%. Invece
continua ad arretrare Finmeccanica, con un -4,13% dopo gli ultimi sviluppi della
vicenda tangenti e con Ubs che ha abbassato il giudizio sul titolo in un report.
Male anche Telecom (-2,30%) sulle ipotesi di svalutazione degli avviamenti che
potrebbe azzerare l'utile 2012. Giù le banche, con Unicredit -1,10%, Mediobanca
-2,28%, Bpm -1,78%, Monte Paschi -2,50%. Sul resto del listino guadagna
posizioni  Ferragamo (+2,22%) mentre Unipol cede il 3,41%.

LOAD-DATE: February 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             339 of 1000 DOCUMENTS


                                   La Stampa

                            15 febbraio 2013 venerdì
                               NAZIONALE EDIZIONE

Un mega contratto energetico di Fiat e Industrial con Edf

SECTION: ECONOMIA; Pag. 25

LENGTH: 165 parole


Fiat, Fiat Industrial e Edf Fenice hanno firmato un contratto di fornitura di
servizi eco-energetici che legherà le aziende per i prossimi cinque anni, con
un'opzione di rinnovo nel 2017. Si tratta, dicono i firmatari,  «del primo
grande contratto di servizio e performance energetica in ambito industriale in
Europa». Fra gli elementi più innovativi si segnalano «la condivisione dei
supplementari ottenuti con attività di efficienza energetica, la reciproca
tutela di fronte ai rischi comuni e una regia comune delle attività
energetiche». Il contratto sviluppa  una collaborazione nata nel 2001.  Saranno
quasi 1200 le persone di Edf Fenice che si dedicheranno  alla gestione operativa
del rapporto con le due società del Lingotto. Il nuovo contratto è stato
illustrato in una convention a Torino, alla quale hanno partecipato quasi 130
tra quadri e dirigenti delle tre società interessate. Le macchine di  Edf Fenice
operano nei 23 siti italiani e nei 2 spagnoli di Fiat e Fiat Industrial.

LOAD-DATE: February 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             340 of 1000 DOCUMENTS


                                   La Stampa

                            15 febbraio 2013 venerdì
                               NAZIONALE EDIZIONE

Lo scivolone di Mediaset Eni e Enel senza energia

BYLINE: Luigi; Grassia

SECTION: ECONOMIA; Pag. 27

LENGTH: 155 parole


Seduta negativa per la Borsa di Milano: l'indice Ftse Mib ha chiuso in perdita
dell'1% netto mentre l'All Share ha fatto -1,01%.  Nella solita altalena di
ottimismo e pessimismo ieri  sono sembrate prevalere le preoccupazioni per la
crisi dell'Eurozona. Ha pesato il dato negativo di sul prodotto lordo di Italia,
Francia e Germania. Lo spread fra Btp e Bud ha chiuso sostanzialmente stabile a
273 punti base. A Piazza Affari contrastate le banche: Unicredit -0,82% e Intesa
Sanpaolo -1,63% mentre Mediobanca guadagna il 2,62%. Fra gli energetici Eni
segna -1,81% e Enel -2,08%. Torna a scendere Finmeccanica (-1,7%), giù anche
Fiat (-1,88%) e Telecom (-0,79%). Debole A2A (-2,1%). Il peggiore tra i titoli a
elevata capitalizzazione di Piazza Affari è stato Mediaset, che ha ceduto il
3,18%  dopo che Nielsen ha fotografato un mercato 2012 della pubblicità in
Italia come il peggiore degli ultimi 20 anni per il settore televisivo.

LOAD-DATE: February 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             341 of 1000 DOCUMENTS


                                   La Stampa

                            14 febbraio 2013 giovedì
                               NAZIONALE EDIZIONE

In recupero Eni e Saipem Giù Finmeccanica e Bpm

BYLINE: Luigi; Grassia

SECTION: ECONOMIA; Pag. 27

LENGTH: 150 parole


Chiusura positiva per la Borsa di Milano che in linea con le altre piazze
europee. Il Ftse Mib segna +0,41% e l'All Share +0,47%.Prevalgono i ribassi tra
le banche, peggiorate sul finale: giù Bpm (-3,63%) dopo l'avvio ufficiale delle
analisi per la trasformazione in società per azioni, scendono Intesa Sanpaolo
-0,21%, Unicredit -0,36% e Mps -1,24%% mentre salgono Banco Popolare (+0,77%) e
Mediobanca (+0,94%).Tra gli energetici, Eni chiude in rialzo dello 0,92% e
Saipem fa +0,58%; invariata Enel, su Enel Green Power (+1,23%). Cade
Finmeccanica (-4,08%) dopo la sospensione dei pagamenti dall'India.

Bene Fiat (+1,36%), Fiat Industrial (+1,15%) ed Exor (+2,93%); in leggero calo
Pirelli (-0,29%). Impregilo (-0,35%, brillante Buzzi (+2,98%); sale Lottomatica
(+1,65%). Fuori dal Ftse Mib corrono Fonsai (+6,32%) e Unipol (+5,06%). Scende
Rcs (-2,17%) e scivola la Banca Popolare di Spoleto (-6,35%).

LOAD-DATE: February 16, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             342 of 1000 DOCUMENTS


                                   La Stampa

                           13 febbraio 2013 mercoledì
                               NAZIONALE EDIZIONE

tra giustizia e mercato

BYLINE: Francesco Manacorda

SECTION: PRIMA PAGINA; Pag. 1

LENGTH: 858 parole


Fa impressione mettere in fila i casi in cui nelle ultime settimane le Procure
si sono mosse sui grandi gruppi industriali e finanziari, seppure su fattispecie
assai diverse l'una dall'altra.Partendo dall'arresto - ieri - del presidente di
Finmeccanica Giuseppe Orsi, indagato per corruzione internazionale, si va
ritroso all'avviso di garanzia per lo stesso reato che ha colpito
l'amministratore delegato del gruppo Eni Paolo Scaroni e prima di lui i vertici
della controllata Saipem, e si passa alle false comunicazioni al mercato e alla
truffa contestate a vario titolo a esponenti del vecchio management del Monte
dei Paschi di Siena. Ma prima ancora, senza andare troppo indietro, si possono
ricordare le indagini della Procura di Milano e di Torino sulla gestione della
Fonsai da parte della famiglia Ligresti - con l'appendice di un avviso di
garanzia all'amministratore delegato di Mediobanca per ostacolo all'attività di
vigilanza su vicende legate alla fusione Unipol-Fonsai - e la mano dura della
magistratura tarantina sull'Ilva, con tanto di sequestro sui piazzali del
prodotto finito, perché considerato «provento del reato». Nei casi di società
quotate queste notizie provocano quasi inevitabilmente un forte calo delle
quotazioni in Borsa - ieri ad esempio Finmeccanica ha perso in un colpo solo il
7,3% del suo valore -; per tutte, quotate o meno, indagini e provvedimenti
giudiziari su singoli amministratori si trasformano in un danno reputazionale
che può avere effetti anche sulla capacità dell'impresa di stare sul mercato e
quindi sul suo conto economico.

L'intervento della magistratura, quando è teso a combattere reati i che non solo
colpiscono i soggetti a vario titolo in rapporto con le società - dagli
azionisti ai dipendenti - e quando serve ad accertare e reprimere atti che
danneggiano il funzionamento del mercato e falsano la concorrenza, ha senza
dubbio una finalità positiva. Ma ogni intervento delle Procure è anche il
sigillo di un fallimento dei controlli preventivi e delle procedure che le
società - specie quelle quotate - dovrebbero adottare per individuare e
stroncare sul nascere qualsiasi illecito. Anzi, si può dire che nella maggior
parte dei casi appena citati ci troviamo di fronte a un doppio fallimento: da
una parte quello di tipo amministrativo che si evidenzia nell'inesistenza o
nell'insufficienza dei controlli di mercato, dalle autorità di vigilanza al
ruolo dei collegi sindacali delle stesse società. Dall'altra a un possibile
fallimento del modello punitivo adottato dalle Procure, che spesso «spara» a
largo raggio nella speranza di cogliere almeno un bersaglio. Non a caso ieri
c'era chi ricordava che il predecessore di Orsi, Francesco Guarguaglini, spinto
alle dimissioni da Finmeccanica nel dicembre 2011 per le indagini che lo
toccavano, è stato di recente prosciolto dalle accuse.Emerge allora un duplice
problema. Il primo è un problema di «governance», di governo delle società,
ossia di procedure con le quali vengono selezionati i loro manager, ma anche del
modo in cui vengono assunte e vagliate le decisioni degli organi societari e di
come funzionano i controlli interni. In casi come quello di Fonsai, ad esempio,
gestione societaria ed esigenze degli azionisti di maggioranza relativa e
società si aggrovigliavano regolarmente lasciando ampio spazio ai conflitti
d'interesse; in quello di Mps molte scelte fatte in passato paiono piegate alla
volontà della Fondazione di mantenere la maggioranza assoluta della banca. E
sempre il tema della «governance» oggi è assai evidente per le società
controllate o partecipate dallo Stato, come Finmeccanica, per le quali
l'azionista pubblico decide appunto chi saranno i manager operativi. Al governo
Monti si contesta infatti di non aver defenestrato Orsi appena avuta notizia
delle indagini su di lui. È probabile che il governo abbia peccato di timidezza,
ma basta un avviso di garanzia per costringere un manager a dare le dimissioni o
i suoi azionisti a chiederle? Qui si arriva al secondo problema dei rapporti tra
giustizia e potere economico. Tra le maggiori società italiane non sono poche
quelle che chiedono un rapporto più dialettico e in qualche modo «negoziale» con
le Procure, specie dopo che la legge 231 ha introdotto modelli preventivi che le
società possono adottare per ridurre al minimo la possibilità che i propri
esponenti commettano reati; la società che si muove in questo senso può vedere
limitata o addirittura esclusa la sua responsabilità penale. Il modello spesso
citato è quello della giustizia statunitense con i «deferred prosecutions
agreements», nei quali il Dipartimento di Giustizia, in via confidenziale,
talvolta dietro il pagamento di un ammenda e sempre con l'adozione di un modello
interno teso a garantire che i fatti contestati non si ripeteranno, acconsente a
non portare in giudizio la società che ha commesso certi reati. Di fronte a
questa posizione le Procure oppongono, comprensibilmente, l'obbligatorietà
dell'azione penale. Il tema, insomma, è aperto; quel che è prevedibile è che non
mancheranno nuovi casi di rapporti tra giustizia ed economia che lo riporteranno
in primo piano.

LOAD-DATE: February 15, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             343 of 1000 DOCUMENTS


                                   La Stampa

                            12 febbraio 2013 martedì
                               NAZIONALE EDIZIONE

Listini giù con Telecom e Fiat Controcorrente A2A e Bpm

BYLINE: Luigi; Grassia

SECTION: ECONOMIA; Pag. 35

LENGTH: 154 parole


Chiude in ribasso la Borsa di Milano con lo spread fra Btp italiani e Bund
tedeschi tornato a superare i 300 (chiusura a 301) e Wall Street che procede in
calo. L'indice Ftse Mib segna -0,61% e l'All Share -0,59%. Nel comparto bancario
negative le big Unicredit (-1%) e Intesa San Paolo (-1,5%) insieme a Ubi
(-0,99%) . Positive invece Mps (che recupera un +0,58%), Banco Popolare
(+0,71%), Mediobanca (+2,63%) e soprattutto Bpm (+4,34%).Giornata difficile per
Telecom (-3,54%) e nel comparto industriale per Stm (-0,79%), Ansaldo (-0,66%),
Fiat a (-1,82%) e Fiat Industrial (-0,31%) mentre la controllante Exor segna
+0,64%. In rosso anche Impregilo (-0,4%) mentre avanza Pirelli (+0,11%) e chiude
sulla parità Finmeccanica (+0,04%).Tra gli energetici bene A2A (+3,49%), in
lieve recupero Enel (+0,14%) mentre Eni cede lo 0,69%. Male anche il lusso dove
perdono sia Tod's (-0,99%), che Ferragamo (-0,21%) e Luxottica (-0,06%).

LOAD-DATE: February 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             344 of 1000 DOCUMENTS


                                   La Stampa

                            12 febbraio 2013 martedì
                               NAZIONALE EDIZIONE

Impregilo, Gavio prende tempo

SECTION: ECONOMIA; Pag. 34

LENGTH: 261 parole


Il primo orientamento del gruppo Gavio all'Opa da 4 euro per azione di Salini su
Impregilo potrebbe venire mercoledì prossimo, quando si riunirà il consiglio di
amministrazione di Astm (Autostrada Torino-Milano), la controllata dal gruppo
piemontese quotata in Borsa che ha in pancia Igli, che a sua volta detiene il
29,9% delle quote del general contractor.«C'è tempo, c'è tempo». Così Beniamino
Gavio ha risposto in merito alla decisione se aderire o meno all'Opa lanciata da
Salini su Impregilo. Gavio è stato interpellato all'uscita di Mediobanca ed era
accompagnato dall'ad di Igli, Bruno Binasco..Secondo fonti finanziarie, il
gruppo Gavio, i cui vertici sono stati ricevuti ieri in Mediobanca e che come
consulente sulla vicenda ha incaricato Nomura, sta analizzando soprattutto le
opzioni legate a un'adesione all'offerta pubblica di acquisto, che comunque
permetterebbe di sganciarsi con una plusvalenza da una vicenda ancora
incagliata.

Nelle attuali condizioni Impregilo infatti si muove nel solco dell'accordo
strategico siglato con la Salini, ma non può andare a una fusione reale, uno
degli obiettivi del costruttore romano.Da parte sua Salini sta mettendo a punto
il prospetto informativo dell'Opa, operazione che non dovrebbe pregiudicare la
distribuzione di un consistente dividendo da parte di Impregilo. Il documento di
riferimento dell'Offerta dovrebbe essere presentato con un certo anticipo
rispetto alla scadenza del 26 febbraio prossimo e solo con il prospetto in mano
gli azionisti (compreso Gavio) potranno esprimersi concretamente. [r. e.]

LOAD-DATE: February 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             345 of 1000 DOCUMENTS


                                   La Stampa

                             9 febbraio 2013 sabato
                               NAZIONALE EDIZIONE

Banche alla carica con Ubi e Bpm Bene le Fiat, in rosso Telecom

BYLINE: Luigi; Grassia

SECTION: ECONOMIA; Pag. 27

LENGTH: 153 parole


Piazza Affari chiude in positivo grazie soprattutto all'esito del vertice
europeo e alle banche in forte rialzo con lo spread Btp-Bund nuovamente in calo
(a 294opunti). Il Ftse Mib segna un +1,4% e l'All Share guadagna l'1,35% a
17.567 punti. Bene soprattutto Ubi (+5,15%) e Bpm (4,07%). Positive anche le
altre banche: Mediobanca +4,03%, Unicredit +3,4%, Intesa Sanpaolo +2,34% e Mps
un +1,38%. Bene anche gli assicurativi Generali (+2,15%) e Mediolanum
(+2,35%).Tra gli industriali Fiat guadagna il 2,88% con Industrial +1,95% e la
controllante Exor a +1,63%. Bene anche Pirelli (+2,12%) e Finmeccanica (+1,58%);
e ancora Stm (+1,84%) e Prysmian (+1,12%). Bene Autogrill (+1,86%), Tod's
(+1,86%) e Ferragamo (+0,99%). In recupero il comparto energia con Eni (+0,58%),
Snam (+0,62%), Enel (+0,41%) e Enel Green Power(+1,4%). Negativa invece Telecom
che cede l'1,26% dopo i dati e l'annuncio del dimezzamento del dividendo.

LOAD-DATE: February 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             346 of 1000 DOCUMENTS


                                   La Stampa

                             9 febbraio 2013 sabato
                                TORINO EDIZIONE

Cota: Fiat e Politecnico investano sul restauro

SECTION: CRONACA; Pag. 53

LENGTH: 157 parole


Due  proposte: una a Fiat, l'altra al Politecnico, per strutturare il mercato
delle auto storiche, più vivace di quanto si immagini,  e creare nuove
opportunità di lavoro in tempi difficili. Lo ha annunciato Roberto Cota,
orgoglioso possessore di una vecchia «Vespa» bianca  (no, non verde)
all'inaugurazione di Automotoretrò: nel caso di Fiat, il governatore pensa a una
sezione ad hoc, come ha già fatto la Ferrari, dedicata al restauro e alla
certificazione dei modelli  prodotti dai marchi del Gruppo: il Politecnico,
invece, potrebbe creare un corso dedicato, speculare a quello di Ingegneria
dell'automobile. La Regione ci metterà del suo, orientando i corsi di
formazione. Per dirla con Cota, «oltre ad essere la capitale dell'auto Torino
potrebbe diventare il riferimento per le auto d'epoca. Sbaglia chi pensa che il
restauro delle vecchie glorie sia roba per ricchi. Al contrario, è
un'opportunità da non sottovalutare». [ALE. MON.]

LOAD-DATE: February 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             347 of 1000 DOCUMENTS


                                   La Stampa

                            8 febbraio 2013 venerdì
                               NAZIONALE EDIZIONE

Pomigliano torna in Fiat Azienda e sindacati firmano

BYLINE: teodoro chiarelli

SECTION: ECONOMIA; Pag. 25

LENGTH: 591 parole


Ora ci sono anche le firme di azienda e organizzazioni sindacali (Fiom esclusa).
Ieri Lingotto e sindacati hanno sottoscritto l'accordo per il trasferimento del
ramo d'azienda e delle attività della newco Fabbrica Italia di Pomigliano d'Arco
(Napoli) in Fiat Group Automobiles e per la rotazione di 2374 lavoratori nel
periodo di cassa integrazione per riorganizzazione aziendale. La cig dovrebbe
partire il 1° marzo prossimo e terminare il 31 marzo 2014.L'intesa è stata
sottoscritta da Fim, Uilm, Fismic, Ugl e Associazione quadri e capi Fiat e - ha
sottolineato il segretario generale della Fismic Campania, Felice Mercogliano -
cancella con un colpo di spugna tutte le questioni negative, rendendo possibili
prospettive future per i 4515 lavoratori che dal primo marzo saranno in Fiat
Group Automobiles, anche se dipendono dalla ripresa del mercato. Secondo il
sindacalista, «la soluzione prospettata dall'azienda è in linea con quella
chiesta dai sindacati per evitare i licenziamenti». Da parte dell'azienda,
sostengono i sindacati firmatari, «vi è l'impegno a effettuare la rotazione in
due delle tre aree individuate dall'azienda come settori di lavoro».I segretari
dell'Ugl, Luigi Marino e Ciro Esposito, hanno insistito sulla possibilità di
rendere più equa la ripartizione dei sacrifici fra i lavoratori.

«Sarà attivata - hanno spiegato - una cassa integrazione per riorganizzazione a
rotazione nei reparti che lo consentono, cercando di garantire per tutti i
dipendenti lo stesso numero di ore di cassa e di ore lavorate, suddividendo così
i sacrifici nel modo più equo possibile. Inoltre, l'azienda si è impegnata a
investire in qualità, ambiente e sicurezza, sostenibilità, riduzione delle
emissioni, ergonomia e nuovi prodotti, come Panda Cross e motori Euro 6».Nei
prossimi mesi, inoltre, le parti si incontreranno per verificare anche il
progetto di ristrutturazione per il sito logistico di Nola. Dalla Fiat si
sottolinea che con il prolungamento della cassa integrazione fino a marzo del
2014, si aumenta la possibilità di ricollocazione di tutti i lavoratori.La
chiusura di Fabbrica Italia Pomigliano dovrebbe sciogliere il nodo dei 19
lavoratori iscritti alla Fiom, assunti a seguito della sentenza della Corte di
Appello di Roma sul ricorso delle tute blu della Cgil per discriminazione e che
aveva indotto l'azienda a mettere in mobilità 19 persone. «Solo grazie agli
accordi - ha detto il segretario nazionale Fim, Ferdinando Uliano - oggi
possiamo guardare al futuro e ricreare le giuste condizioni per il reimpiego di
tutti i lavoratori di Pomigliano». Secondo la Fim, «dal 1° marzo ci sarà
un'unica società che prenderà in carico tutti i dipendenti, questo permetterà di
neutralizzare  la procedura di mobilità per i 19 ed eviterà il rischio di
licenziamento per fine della Cig prevista per il 14 luglio 2013 per gli oltre
1.400 lavoratori del sito campano».Ha detto ancora Uliano: «Con questa intesa,
abbiamo introdotto il criterio di rotazione che riguarderà tutti i lavoratori al
di la della tessera sindacale. E sottolineo come la risoluzione di questa
questione complessa, innescata dalle posizioni ideologiche della Fiom, è stata
trovata proprio attraverso un accordo sindacale». L'ultima parola al segretario
della Cisl, Raffaele Bonanni: «E' un buon accordo. Mi sembra che tagli la testa
al toro, abbiamo trovato una soluzione che dà garanzie a tutti. Il problema è
risolto». Intanto ieri a New York l'ad Sergio Marchionne ha ribadito che il
gruppo è solido, ha liquidità e non è  necessaria la cessione di asset.

LOAD-DATE: February 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             348 of 1000 DOCUMENTS


                                   La Stampa

                            7 febbraio 2013 giovedì
                               NAZIONALE EDIZIONE

IL PUNTO Arretrano Unicredit e Intesa Italcementi controcorrente

BYLINE: Luigi; Grassia

SECTION: ECONOMIA; Pag. 27

LENGTH: 166 parole


Seduta nervosa e chiusura negativa per la Borsa di Milano, con l'indice Ftse Mib
che perde lo 0,65% e l'All Share -0,54%. Nel comparto bancario scendono Intesa
Sanpaolo (-1,63%), Unicredit (-1,7%) e Mediobanca (-3,86%). In recupero invece
Mps (+1,14%), e Bpm (+1,09%) e nel risparmio gestito Azimut (+3,72%); giù
Generali (-1,12%).Contrastati gli energetici, con Saipem in rialzo (+2,32%) e
Terna a +1,9% nel giorno dei risultati e della presentazione del piano
strategico. Ribassi, invece, per Enel (-1,52%) ed Eni (-0,38%). Telecom Italia
cede l'1,39% alla vigilia del cda sui conti e sul piano industriale, che
affronterà anche il dossier Telecom Italia media (+2,19%). Bene Autogrill
(+0,55%) e Lottomatica (+0,95%). Fra i titoli migliori del Ftse Mib, Italcementi
guadagna il 6,68% dopo i dati sul fatturato 2012, che beneficiano anche la
controllante Italmobiliare (+6,81%); positiva anche Buzzi (+2,8%). Sul listino
completo rimbalza ma resta su valori minimi Seat pagine gialle (+18,18%).

LOAD-DATE: February 9, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             349 of 1000 DOCUMENTS


                                   La Stampa

                           6 febbraio 2013 mercoledì
                               NAZIONALE EDIZIONE

Rimbalzo con Unicredit e Mps Energia per Enel, Eni e Snam

BYLINE: Luigi; Grassia

SECTION: ECONOMIA; Pag. 26

LENGTH: 158 parole


La Borsa di Milano recupera una parte delle perdite subite nella seduta forse un
po' troppo emotiva di lunedì. L'indice Ftse Mib chiude con un progresso
dell'1,05% e l'All Share fa +1,01%.  Fra le banche in rialzo Unicredit (+2,54%),
Monte Paschi (+3,22%), Intesa Sanpaolo (+2,10%) e Mediobanca. Nell'energia
salgono Enel (+1,20%) che oggi ha diffuso i dati preliminari, Eni (+2,01%) e
Snam (+2,23%) che avrebbe presentato l'offerta per la rete francese
Tigf.Guardando alle altre blue chip, rialzi per Italcementi (+2,93%) e Buzzi
(+1,57%), Fiat in calo (-0,51%) mentre Finmeccanica sale del 2,02%. Giù nei
media L'Espresso (-2,13%) e Rcs (-3,17%). Stm cede l'1,85%, Telecom fa -1,80%
nell'imminenza del cda che dovrebbe decidere sulla vendita di Ti Media. Nuovo
tonfo di Seat Pagine Gialle (-26,67%) dopo l'annuncio che il cda ha deliberato
di chiedere il concordato preventivo, essendo la società impossibilitata a far
fronte agli impegni finanziari.

LOAD-DATE: February 8, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             350 of 1000 DOCUMENTS


                                   La Stampa

                            5 febbraio 2013 martedì
                               NAZIONALE EDIZIONE

Unipolsai, sindacati pronti allo sciopero Rcs, cda sul piano entro metà del mese
Mediobanca, Bolek guiderà la Germania Commerzbank in rosso per 720 milioni

SECTION: ECONOMIA; Pag. 25

LENGTH: 209 parole


Parte in salita il negoziato tra Unipol e i sindacati sui 2200 esuberi e sulla
riorganizzazione del gruppo assicurativo che seguirà alla fusione con Fonsai.  I
rappresentanti dei lavoratori definiscono «irricevibile» l'accordo quadro e in
tutto il gruppo, scatteranno le assemblee e la mobilitazione che porterà «alla
proclamazione di uno sciopero di due ore».

Il cda di Rcs  dovrebbe convocare  una riunione verso il  12 febbraio, anche se
ora  non vi è alcuna conferma ufficiale. I consiglieri si dovrebbero riunire per
un aggiornamento sul piano strategico 2013-2015, mentre gli aspetti relativi al
supporto finanziario saranno tema centrale del Cda che dovrà approvare anche i
dati di bilancio 2012 e che si terrà fra l'1 e l'11 marzo.

Mediobanca nomina Adam Bolek responsabile per la Germania. Prosegue il
potenziamento  di Francoforte. Bolek, 45 anni, subentrato a Frank Schoenherr,
era già a capo dell'attività di M&A tedesche dal 2011 e  assume la
responsabilità per l'intera area di business.

Commerzbank archivia il quarto trimestre 2012 con un rosso di 720 milioni di
euro. Il risultato si raffronta a un utile di 320 milioni del 2011. Su tutto il
2012, la banca  ha riportato un utile operativo in crescita a 1,2 miliardi dai
507 milioni del 2011.

LOAD-DATE: February 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             351 of 1000 DOCUMENTS


                                   La Stampa

                            5 febbraio 2013 martedì
                               NAZIONALE EDIZIONE

Vendite boom in Brasile A gennaio +36% rispetto al 2012

SECTION: ECONOMIA; Pag. 25

LENGTH: 147 parole


Prosegue anche nel 2013 la crescita di Fiat in Brasile. A gennaio il gruppo ha
venduto 70.632 automobili e veicoli commerciali leggeri, con un aumento del 36%
rispetto allo stesso mese del 2012. Fiat ha così mantenuto la leadership del
mercato con il 23,8% delle vendite, nonostante il governo abbia cominciato a
ritirare gradualmente le agevolazioni fiscali. . Il presidente della Fiat
Chrysler per l'America Latina, Cledorvino Belini, ha spiegato che il Lingotto è
riuscito a mantenere la produzione al ritmo necessario per soddisfare la
domanda. Nel 2012 Fiat ha registrato la miglior performance nei 36 anni di
presenza nel Paese. Da gennaio a dicembre sono stati immatricolati 838.219
veicoli, con un incremento dell'11,1% rispetto all'anno precedente e del 10,2%
sul record assoluto di vendite dell'impresa, stabilito nel 2010. La Fiat è prima
sul mercato brasiliano da 11 anni.

LOAD-DATE: February 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             352 of 1000 DOCUMENTS


                                   La Stampa

                            5 febbraio 2013 martedì
                               NAZIONALE EDIZIONE

La paura di un Paese in stallo

BYLINE: Francesco Manacorda

SECTION: CULTURA; Pag. 29

LENGTH: 760 parole


«Il rischio di ingovernabilità rimane secondo noi molto alto». «Il rischio di
instabilità politica è aumentato sostanzialmente». «La coalizione di
centro-destra, secondo i sondaggi più recenti, è appena il 5% sotto il
centrosinistra e questa ultima proposta (la promessa di rimborsare l'Imu, ndr)
mira a ridurre ulteriormente il divario». Le tre frasi che avete appena letto
sono state scritte ieri, in inglese, in altrettanti rapporti firmati da Deutsche
Bank, Nomura e Mediobanca.Sono frasi che per qualsiasi elettore italiano
appaiono scontate: da settimane leggiamo pronostici sulla probabilità di un
governo Vendola-Bersani-Monti a geometria variabile con tutti i «rischi di
ingovernabilità» che ne deriverebbero; da settimane sentiamo le dichiarazioni
del centrodestra certificate in parte anche dai sondaggi, sulla rimonta di
Silvio Berlusconi che mentre il traguardo delle elezioni si avvicina potrebbe
insidiare un centro-sinistra finora sicuro della vittoria. Eppure queste
constatazioni banali, che ieri mattina a inizio settimana sono planate sui
computer degli operatori di Borsa di tutto il mondo, hanno contribuito a
innescare una giornata nerissima per Piazza Affari e per i nostri titoli di
Stato.La Borsa ha chiuso in ribasso del 4,5% mentre lo spread - ossia la
differenza di rendimento - tra i Btp decennali e i Bund tedeschi, che a inizio
giornata era a quota 261, ha chiuso la seduta a 287 punti. Il livello più alto
dall'inizio dell'anno.

Solo cinque giorni fa, era il 30 gennaio, le aste dei Btp a cinque e dieci anni
avevano visto i rendimenti tornati al livello di fine 2010. Ora, invece,
l'allarme risale. Le paure dei mercati finanziari, cui danno voce anche giornali
come il Wall Street Journal e il Financial Times, sono dunque sostanzialmente
politiche e vertono su un «fattore S», come Silvio. Va detto che alle promesse
elettorali di Berlusconi sull'Imu nessuno, nelle sale operative di Londra o di
Milano, crede davvero. Del resto se anche l'ex ministro e sodale Giulio Tremonti
ammette che ci sarebbero problemi per i conti pubblici nel trovare 8 miliardi (4
di Imu da restituire e altri 4 per rimpiazzare quel gettito mancante), appare
difficile che qualcun altro possa prendere sul serio l'idea. Ma è vero che
l'ultima sortita di Berlusconi, che secondo Nomura può valere almeno un paio di
punti di risultato elettorale, aumenta ancora la difficoltà di «leggere» in
anticipo un esito chiaro delle urne e incrementa i rischi di uno stallo
politico. E questo per chi opera in Borsa e sui titoli di Stato - di solito la
finanza non apprezza le sorprese a meno che non sia lei a organizzarle - è un
male. I timori per l'instabilità politica non riguardano però solo l'Italia e i
timori per l'Italia non riguardano solo l'instabilità politica. Anche nella
Spagna flagellata dalle polemiche per i presunti «fuori busta» pagati a mezzo
governo del premier Mariano Rajoy la Borsa affonda, seppur meno che da noi, e lo
spread tra i titoli locali e quelli tedeschi sale. E anche in questo caso i
timori riguardano la tenuta di un possibile governo che succeda all'attuale
esecutivo guidato dai Popolari e il rischio di un ammorbidimento delle politiche
di rigore fiscale proprio in quella area dell'Europa mediterranea - Italia e
Spagna - che ha i conti meno in ordine. In quanto al nostro Paese, nello
«spread» di credibilità che allontana gli investitori, specie dalla Borsa, pesa
ovviamente anche un caso come Mps. La magistratura indaga su ipotesi che vanno
da una tangente passata di mano nell'affare Antonveneta a possibili «stecche» su
operazioni finanziarie prese da alcuni manager. Spetterà ai giudici decidere le
responsabilità penali, ma intanto l'affare della banca senese offre al mondo
pittoreschi quadretti italiani che piacciono poco: confusione di ruoli tra gli
azionisti - La Fondazione - e la banca; inefficienza (a dir poco) di chi come il
collegio sindacale del Monte avrebbe dovuto vigilare sui conti e di chi, è il
caso dei revisori, avrebbe dovuto certificare la regolarità dei bilanci; e
ancora qualche perplessità sull'efficienza della vigilanza della Banca d'Italia
o almeno sulle norme che regolano la sua attività. Per chi vede l'Italia da
lontano è difficile fare troppe distinzioni: quello che è accaduto in una banca,
si può pensare, potrebbe accadere agevolmente anche in altre. Ma sopra a tutto
resta quella «political uncertainty», l'incertezza politica, che campeggia su
tutti i rapporti delle banche d'affari: chi si occupa d'Italia a Londra o a Wall
Street vorrebbe che fosse già il 25 febbraio.

LOAD-DATE: February 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             353 of 1000 DOCUMENTS


                                   La Stampa

                             4 febbraio 2013 lunedì
                                TORINO EDIZIONE

"Marchionne ha fatto chiarezza su Torino"

SECTION: CRONACA; Pag. 45

LENGTH: 487 parole


«Sergio Marchionne ha pronunciato un discorso di verità che, senza nascondere le
sfide di un mercato difficile, ha riconfermato in modo inequivoco la volontà sua
e di Fiat di voler continuare a scommettere sull'Italia e su Torino». Il sindaco
di Torino Piero Fassino accoglie con favore le parole dell'ad del gruppo Fiat
-Chrysler, l'impegno a confermare tutti i lavoratori e i piani sugli
stabilimenti, a cominciare da Mirafiori, «dove - a detto ieri - faremo auto di
lusso». «Parole chiare», ripete Fassino, «che mi auguro possano favorire il
superamento di pregiudizi e contrapposizioni a favore di un dialogo che
coinvolga tutte le parti sociali». Il mondo istituzionale piemontese, che sempre
ha accompagnato le mosse dei vertici Fiat negli ultimi anni, reagisce
positivamente alle rassicurazioni di Marchionne, pronunciate dal palco della
festa di Repubblica. «Ha ribadito l'impegno per Mirafiori, ed è importante»,
ragiona il presidente della Regione Roberto Cota. «Ma più delle parole contano i
fatti.

Lo stabilimento di Grugliasco è stato inaugurato, ora aspetto i fatti anche per
Mirafiori». Sulla coerenza insiste anche il presidente della Provincia Antonio
Saitta: «È stato inaugurata la fabbrica di Grugliasco, ora ci sono affermazioni
serie su Mirafiori. Con grande realismo, tipico di Marchionne, non accentua i
problemi di relazioni sindacali».Il riferimento è anche al botta e risposta con
il leader della Fiom Maurizio Landini, che sabato aveva chiesto al manager un
cambio di rotta nelle relazioni sindacali e a cui Marchionne ieri ha risposto
per le rime. Nella dialettica si è inserita una lettera distribuita davanti al
teatro Carignano - dove parlava Marchionne - dai lavoratori della Fiom: «Torino
e Mirafiori meritano risposte certe e tutte le lavoratrici e i lavoratori
meritano ascolto e rappresentanza». E ancora: «Ci rivolgiamo ancora una volta a
lei, in quanto da tempo sono molti di più i giorni in cui restiamo in cassa
integrazione piuttosto che quelli che trascorriamo in fabbrica. Ognuno di noi
alla carrozzeria di Mirafiori dall'inizio della crisi ha perso tra i 14 mila ed
i 17 mila euro netti». Critico anche Giorgio Airaudo, ex leader della Fiom
piemontese e ora candidato alla Camera nelle liste di Sel: «Mirafiori continua
ad essere la cenerentola. E Marchionne continua a prendere tempo. Neanche oggi
ci ha detto cosa produrrà a Torino, forse dovremo aspettare giugno. Auto di
lusso? Troppo generico e troppo poco». Frasi che alimentano la contraddizione
dentro il centrosinistra, tra Pd e Sel, dato che i democratici - non solo
Fassino e Saitta - reagiscono con interesse alle parole dell'ad di
Fiat-Chrysler. «Finalmente arrivano parole chiare sul futuro della presenza Fiat
a Torino e in Piemonte», dice il deputato uscente Giorgio Merlo. «Chi continua a
condurre una contestazione strisciante e preconcetta è animato solo da
pregiudiziali politiche del tutto fuori luogo».[a. ros.]

LOAD-DATE: February 6, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             354 of 1000 DOCUMENTS


                                   La Stampa

                             4 febbraio 2013 lunedì
                               NAZIONALE EDIZIONE

"Fiat-Chrysler, la fusione nel 2014"

BYLINE: teodoro chiarelli

SECTION: ECONOMIA; Pag. 11

LENGTH: 916 parole


Nessuna chiusura di stabilimenti, anzi piena occupazione nelle fabbriche
italiane della Fiat «anche prima dei 3-4 anni previsti». Le auto di lusso, Alfa
Romeo e Maserati, nuova frontiera  degli impianti del Belpaese, con un occhio di
riguardo a Mirafiori che affiancherà il polo Maserati di Grugliasco. Fusione fra
Fiat e Chrysler entro il 2014. Ma anche una dura polemica con Volkswagen e la
Fiom di Maurizio Landini. E' un Sergio Marchionne scoppiettante quello che ieri
si sottopone per un'ora e mezza, alle domande del direttore di Repubblica, Ezio
Mauro, nell'intervista pubblica organizzata  al teatro Carignano di Torino.
Tutta  l'attuale occupazione del Lingotto è confermata.

«L'impegno che abbiamo preso è quello di portare tutti in casa. Lo ripeto - dice
Marchionne rivolto alla platea torinese - Mirafiori non si chiude e con
Grugliasco diventerà il polo del lusso». L'ad di Fiat non svela, però, le sue
carte e spiega perché. «Minacciare la concorrenza con una vettura non pronta non
è una buona idea. Se bisogna fare a botte, bisogna presentarsi con i guantoni.
C'è grande spazio nel mercato premium. Io vedo la ripresa fuori dall'Europa. Se
siamo intelligenti riusciremo a fare una cosa molto diversa dai tedeschi». Già,
i tedeschi, ossia la Volkswagen. Il manager col maglioncino nero lo confessa:
non li ama. «Faccio fatica a pronunciare quel nome, mi devo allenare ogni
mattina. Li ammiro per il grande lavoro fatto negli ultimi trent'anni, ma non
sopporto l'arroganza. Non mi vergogno di essere italiano e non devo niente a
nessun tedesco. Cosa devo imparare dai tedeschi? Ci sono momenti in cui bisogna
essere orgogliosi di essere italiani. E uno di questi sarà a marzo al salone di
Ginevra. Presenteremo l'auto più costosa del mondo, la nuova Ferrari. E la
facciamo in Italia, con operai italiani». Sembra un fiume in piena, Marchionne.
«L'Alfa Romeo? L'ho detto 200 mila volte che non è in vendita. Sarà uno dei
marchi premium su cui puntiamo. Non la vendiamo certo. Men che meno a loro, a
Volkswagen».L'ad del Lingotto fa autocritica. «Il mio sbaglio più grande in Fiat
è stato annunciare pubblicamente Fabbrica Italia. E' stata una imbecillaggine
eccezionale e non perché quella fosse un'idea sbagliata. Se avessimo fatto
quell'annuncio altrove, in America, in Brasile o in Canada, tutti avrebbero
capito che la proposta era condizionata dalla reale situazione di mercato.
Allora le previsioni del mercato europeo si attestavano su 15-16 milioni di
vetture. Con quelle condizioni lì, lanciare Fabbrica Italia era un discorso
razionale, ma in un mercato che andava in direzione opposta sarebbe stato
micidiale: la Fiat falliva». Da qui, di fronte a un mercato depresso, anche la
decisione di non lanciare nuovi modelli. «Ci sono momenti - spiega - in cui è
meglio alzarsi dal tavolo e non fare le cose piuttosto che mettersi a farle.Come
a poker. Fiat è cambiata drasticamente negli ultimi nove anni, oggi va intesa
come una realtà internazionale in grado di bilanciare le proprie attività a
seconda dell'andamento dei diversi mercati. Un atout che non tutte le case
europee sono oggi in grado di giocarsi, soprattutto in un mercato come quello
del Vecchio Continente appesantito dalla sovraccapacità produttiva. Il mercato
Usa nel 2009 era a 10 milioni di vetture, quest'anno sta andando verso i 15
milioni. C'è spazio per i nostri marchi». Poi ricorda che oggi i francesi che
hanno lanciato una sfilza di prodotti perdono 200 milioni di euro al mese. E
sentenzia: «Se io dovessi perdere quella cifra al mese, non durerei più di un
paio d'anni».Una strategia, assicura il manager italo canadese, totalmente
condivisa con gli azionisti. «Sono nove anni che lavoro con John Elkann e non
c'è mai stato un momento di divergenza di opinioni tra noi. Le scelte sono state
condivise e appoggiate in maniera chiara da parte della famiglia Agnelli. Senza
di loro oggi la Fiat non ci sarebbe. Per quello che ne so, la famiglia non ha
venduto un'azione Fiat da quando ci sono io. Negli ultimi vent'anni la famiglia
Agnelli non si è sottratta ad aumenti di capitale per ripianare le perdite».Dura
la risposta al leader della Fiom, Landini, che proprio a Torino ha chiesto di
riaprire un tavolo di confronto con Fiat. «Credo che sia  presuntuoso chiedere
che si riapra un tavolo quando tutti gli altri sindacati hanno scelto di
condividere con noi un altro percorso. A Landini dico che deve far pace con gli
altri sindacati. Non può schierarsi contro la maggioranza dei lavoratori della
Fiat. Non può credere di rappresentare la maggioranza degli stabilimenti se non
è firmatario del contratto. Non fa parte della democrazia. E' una cosa
sbagliata. Consiglierei di trovare un metodo per collaborare con gli altri
sindacati e di presentarsi in maniera compatta. Conviene a tutti». E ancora: «O
si fida del management come fanno gli altri sindacati, non solo in Italia, o non
ha senso. Lui non conosce i mercati mondiali. Il signor Landini ha messo in
dubbio la nostra capacità di fare auto di lusso. Ma scherziamo? Vada a fare
altro». Poi la stoccata finale: «Non so quando Landini sia stato eletto, ma fino
alla sua entrata non ho avuto  problemi a fare accordi con la Fiom».L'ultima
battuta è sulle elezioni. Cosa si aspetta Marchionne dopo il voto? «Che come
premier arrivi una persona seria che prenda impegni e li rispetti. Non basta che
faccia fare i sacrifici, è necessario che dica anche a che cosa servono. Il
nuovo governo deve far ripartire l'economia e rilanciare i consumi».

LOAD-DATE: February 6, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             355 of 1000 DOCUMENTS


                                   La Stampa

                            3 febbraio 2013 domenica
                               NAZIONALE EDIZIONE

Landini: pronto al confronto con la Fiat

SECTION: ECONOMIA; Pag. 21

LENGTH: 129 parole


«Se la Fiat vuole cambiare i rapporti, noi siamo disponibili al confronto». Il
segretario generale della Fiom, Maurizio Landini, non è affatto convinto che lo
scioglimento della newco a Pomigliano sia il segnale di un'inversione di rotta
da parte del Lingotto nelle relazioni sindacali. «Il nostro atteggiamento -
spiega - è quello di sempre. Per noi bisogna partire dai riconoscimento delle
libertà e dei diritti in fabbrica. A Marchionne chiederei di impegnarsi, insieme
ai sindacati e al nuovo governo, per un impegno nero su bianco a favore degli
stabilimenti italiani». Secondo Landini, a Torino per un convegno organizzato
dal quotidiano  La Repubblica, sul futuro della Fiat in Italia non c'è ancora
chiarezza: «Su Mirafiori e Cassino non è stato detto ancora nulla».

LOAD-DATE: February 5, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             356 of 1000 DOCUMENTS


                                   La Stampa

                             2 febbraio 2013 sabato
                               NAZIONALE EDIZIONE

Fiat scioglie la newco di Pomigliano

BYLINE: TEODORO CHIARELLI

SECTION: ECONOMIA; Pag. 22

LENGTH: 608 parole


Meno di mille giorni: 19 luglio 2010, 1 febbraio 2013. Tanto è durata la
parabola di Fabbrica Italia Pomigliano, la società nata per rilevare impianti e
maestranze dello stabilimento Giambattista Vico, collocandosi fuori da
Confindustria e applicando per prima il nuovo contratto Fiat. Ora personale e
attività della Fip torneranno in Fiat Group Automobiles. E' la soluzione scelta
dal Lingotto per gestire l'allungamento dei tempi di rientro dei 1.400
lavoratori non ancora tornati in fabbrica.

Secondo gli accordi, entro luglio tutti i vecchi dipendenti avrebbero dovuto
essere assunti al Vico,  che produce la nuova Panda. In realtà la crisi del
mercato, come più volte sottolineato da Sergio Marchionne, rende ancora
impossibile il loro riassorbimento, mentre il 12 luglio scade inesorabilmente la
cassa integrazione straordinaria per la ristrutturazione della fabbrica. Un
bomba sociale per l'area campana che la mossa della Fiat disinnesca. Ancora
incertezza, invece, per la procedura di mobilità a carico dei 19 addetti
chiamati a lasciare il posto ad altrettanti lavoratori assunti dal giudice in
quanto discriminati come iscritti alla Fiom. L'azienda, infatti, dichiara che i
dipendenti di Fabbrica Italia Pomigliano sono attualmente 47 quadri, 150
impiegati e 1.964 operai, «fatta salva ogni determinazione aziendale in
riferimento all'avvenuto esperimento della procedura di riduzione di personale
attivata con comunicazione del 31 ottobre 2012». Formalmente, insomma, sui 19 in
mobilità frutto di quella procedura la Fiat non ha ancora assunto decisioni.
Anche se i sindacati non disperano di arrivare a una composizione.Nella lettera
inviata alle segreterie nazionali e territoriali di Fim, Uilm, Fiscim e Ugl e
alle Rsa di Pomigliano, il Lingotto spiega che il trasferimento d'azienda di
Fabbrica Italia Pomigliano a Fiat Group Automobiles è previsto dal primo marzo
2013. «L'operazione - è scritto - trova le proprie ragioni in un più ampio
processo di razionalizzazione e nel superamento delle condizioni di fatto, delle
esigenze organizzative e industriali e dei vincoli che avevano condotto alla
costituzione di una società dedicata all'investimento sulla Nuova
Panda».L'azienda annuncia che i rapporti di lavoro subordinati del personale
della Fip, al momento del trasferimento del complesso aziendale, proseguiranno
con Fiat Group Automobiles. «La ricostituzione di un unico soggetto a
Pomigliano d'Arco - prosegue la Fiat - intende rappresentare una più forte
garanzia di ricollocazione, quando le condizioni di mercato lo consentiranno,
per i lavoratori di Fiat Group Automobiles dello stabilimento ancora in cassa
integrazione». Si tratta dunque di un percorso che supera la spaccatura seguita
alla costituzione della newco nel luglio 2010 (dopo la firma del contratto
separato per Pomigliano, senza  la partecipazione della Fiom) e riporta i 4.400
dipendenti sotto lo stesso cappello aziendale. Il rientro in Fiat Automobiles
consentirà un allungamento del periodo di cassa integrazione per i 1.400 che
oggi ne usufruiscono, il che significa poter gestire in maniera più morbida i
tempi di rientro in azienda di tutti i lavoratori.Resta però un altro
interrogativo: che fine fa la questione dei 126 iscritti alla Fiom che il
giudice aveva ordinato di assumere perché discriminati? Nel momento in cui
scompare la Fip, fanno notare fonti sindacali, tutti diventano dipendenti Fga
con gli stessi trattamenti economici e normativi. Sarà questa l'interpretazione
prevalente? Si saprà forse al termine dell'incontro fra i segretari di Fim,
Uilm, Fismic e Ugl con i vertici di Fiat fissato per il prossimo 7 febbraio a
Pomigliano.

LOAD-DATE: February 4, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             357 of 1000 DOCUMENTS


                                   La Stampa

                            1 febbraio 2013 venerdì
                               NAZIONALE EDIZIONE

Fiat Industrial, l'utile supera i 900 milioni

BYLINE: teodoro chiarelli

SECTION: ECONOMIA; Pag. 24

LENGTH: 609 parole


Conti in crescita nel 2012 per Fiat Industrial, nonostante le tante aree di
crisi nel mondo, a iniziare dai mercati europei. I numeri: ricavi +6% sul 2011 a
circa 26 miliardi, utile netto a quota 921 milioni, in crescita del 31% rispetto
al 2011 (era stato di 701 milioni), utile della gestione ordinaria di 2,07
miliardi, 393 milioni in più del 2011 (+23,3%). Gli azionisti  avranno un
dividendo complessivo di 275 milioni di euro. Non solo: Fiat Industrial prevede
di chiudere il 2013 con ricavi in crescita del 5%, margine della gestione
ordinaria tra 8,3 e 8,5% e indebitamento netto  tra 1,1 e 1,4 miliardi. Sono i
dati emersi ieri dal consiglio di amministrazione, presieduto da Sergio
Marchionne, chiamato  ad approvare il bilancio 2012. L'ammontare complessivo dei
dividendi è superiore all'anno scorso (era stato di circa 240 milioni). Agli
azionisti verrà così distribuita una cedola di 0,225 euro per azione ordinaria.

L'indebitamento netto è aumentato di 400 milioni di euro a 1,6 miliardi. La
liquidità disponibile è pari a 6,2 miliardi (7,3 al 31 dicembre
2011).Marchionne, durante la conference call con gli analisti, ha annunciato che
la quotazione negli Usa della newco che nascerà dalla fusione tra Cnh e la
controllante Fiat Industrial è prevista nel  terzo trimestre del 2013. Il
presidente ha risposto a muso duro agli analisti che  gli chiedevano del futuro
di Iveco. «Abbiamo speso molto tempo per sviluppare Iveco a livello
internazionale e non c'è nulla di strutturalmente sbagliato». I veicoli
industriali dell'Iveco hanno registrato ricavi pari a 8,9 miliardi di euro, con
una flessione del 6,7% rispetto al 2011 dovuta anche «a condizioni di mercato
più deboli in America Latina». Le consegne totali (inclusi autobus e veicoli
speciali) sono diminuite del 10,7% rispetto al 2011 a 137.028 veicoli, con i
veicoli leggeri in calo dell'11,8%, i veicoli medi del 21,6% e quelli pesanti
del 6,%. Per area geografica, le consegne sono calate del 21,1% in Europa
Occidentale e del 21,8% in America Latina, mentre sono aumentate del 21,9% in
Europa Orientale e del 36,4% nel Resto del Mondo. I ricavi di Fiat Industrial
sono stati pari nel 2012 a 25,8: la continua forte crescita del business delle
macchine per l'agricoltura - spiega il Lingotto - ha più che compensato
condizioni di mercato più deboli degli altri business. Il settore macchine per
l'agricoltura e le costruzioni (Cnh) ha registrato ricavi pari a 16,1 miliardi
di euro, con un aumento del 15,5% rispetto al 2011 (+6,7% in dollari). I ricavi
delle macchine per l'agricoltura hanno registrato un incremento del 20% rispetto
al 2011 (+10% in dollari), quelli delle macchine per le costruzioni sono
aumentati del 6% (-3% in dollari), in quanto la modesta ripresa del mercato in
Nord America non ha compensato il continuo rallentamento della domanda nelle
altre aree geografiche. Il business Powertrain (Fpt Industrial), infine, lo
scorso anno ha realizzato ricavi pari a 2,9 miliardi di euro, in riduzione
dell'8,9% rispetto al 2011. Ai sindacati, nell'incontro al termine del cda,
Marchionne ha detto che Fiat Industrial va bene e non prevede chiusure di
stabilimenti né riduzioni di organico. «Gli elementi di criticità - ha aggiunto
Ferdinando Uliano, segretario nazionale Fim - riguardano le macchine movimento
terra. Le previsioni comunque sono positive e non sono previste operazioni di
riassetto nel 2013».  Intanto sembra vicina una  soluzione per evitare la
mobilità per i 19 lavoratori di Fabbrica Italia Pomigliano: fonti sindacali
riferiscono che si lavora a un'ipotesi che coinvolgerebbe tutti i lavoratori
dello stabilimento, mentre il gruppo non conferma.

LOAD-DATE: February 3, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             358 of 1000 DOCUMENTS


                                   La Stampa

                            31 gennaio 2013 giovedì
                               NAZIONALE EDIZIONE

Da oggi online l'archivio storico Maranghi

SECTION: ECONOMIA; Pag. 24

LENGTH: 128 parole


Mediobanca apre al pubblico il nuovo sito dell'Archivio Storico dedicato alla
memoria di Vincenzo Maranghi, l'ex ad della banca scomparso nel 2007. Il sito,
annuncia l'istituto di Piazzetta Cuccia, sarà accessibile da oggi all'indirizzo
www.archiviostoricomediobanca.mbres.it. Oltre a raccogliere notizie, l'archivio
permette di accedere a nuovi documenti storici su affari non più recenti di 40
anni. Ogni finestra contiene di norma una descrizione dell'oggetto (la storia, i
personaggi  più importanti, i palazzi e le pubblicazioni) e materiali inediti.
Responsabile dell'archivio è Fulvio Coltorti, già capo  dell'Area Studi
Mediobanca. A giugno l'istituto aveva annunciato l'intenzione di creare un
Comitato Scientifico, per affidarne la presidenza a Giorgio La Malfa.

LOAD-DATE: February 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             359 of 1000 DOCUMENTS


                                   La Stampa

                            31 gennaio 2013 giovedì
                               NAZIONALE EDIZIONE

IL PUNTO Tracollo con Saipem, Eni e Mps In controtendenza Luxottica

BYLINE: Luigi; Grassia

SECTION: ECONOMIA; Pag. 27

LENGTH: 159 parole


È stata una giornata da incubo quella di ieri in Borsa, anzi due volte da incubo
perché il crollo degli indici è arrivato del tutto inatteso in un periodo di
bonaccia e fiducia per i mercati. A Milano il Ftse Mib ha chiuso in perdita del
3,36% e l'All Share con un -3,34% facendo di Piazza Affari la peggiore fra le
Borse europee.  Saipem  fa -34,29% dopo l'annuncio di un calo dei profitti,  Eni
-4,71% per l'affetto di trascinamento che ha colpito un po' tutto il comparto
dell'energia,  Mps -9,46% in seguito  alle vicende fin troppo note.  Cali
sostenuti anche per Fiat (-4,83%), Finmeccanica (-4,44%) e Mediaset
(-4,46%).Oltre a Mps si registrano perdite  anche per la maggior parte degli
altri istituti  di credito, in particolare  Banco popolare (-3,72%), Bpm
(-4,20%), Ubi (-3,10%), Unicredit (-3,71%), Mediobanca (-2,43%) e Intesa
Sanpaolo  (-1,64%).In controtendenza Luxottica (+2,26%) all'indomani della
diffusione dei buoni risultati del 2012.

LOAD-DATE: February 2, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             360 of 1000 DOCUMENTS


                                   La Stampa

                            29 gennaio 2013 martedì
                               NAZIONALE EDIZIONE

Corrono A2a e Mediolanum Giù Telecom, Stm e Autogrill

BYLINE: Luca; Fornovo

SECTION: ECONOMIA; Pag. 27

LENGTH: 167 parole


Piazza Affari è il miglior listino in Europa: l'indice  Ftse Mib è salito  dello
0,96% sostenuto dagli acquisti sui titoli finanziari. L'indice italiano, secondo
gli analisti,  non sembra trovare ostacoli alla propria corsa che l'ha portato
dai minimi di metà novembre al di sotto dei 15 mila punti fino a toccare ieri
un nuovo massimo degli ultimi 18 mesi a 17.929 punti.  Corre la multiutility A2A
(+5,9%) che dovrebbe chiudere il bilancio 2012 con un Ebitda di oltre 1,03
miliardi di euro e un debito tra 4,5 e 4,6 miliardi. Gran balzo anche per
Mediolanum (+4,5%), che beneficia del giudizio positivo  deciso da Deutsche Bank
che ha alzato la raccomandazione sul titolo italiano da «hold» a «buy».
Corrono le banche con Intesa Sanpaolo che ha guadagnato il 2,62%, Unicredit
l'1,84%, Mediobanca l'1,91%. Banco Popolare ha fatto un balzo del 3,37%.  In
attesa del Cda sui conti, Fiat ha guadagnato il 2,25% e Fiat Industrial il
2,79%.  In calo Telecom (-0,41%), Stm (-1,33%) e Autogrill (-0,87%).

LOAD-DATE: January 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             361 of 1000 DOCUMENTS


                                   La Stampa

                            29 gennaio 2013 martedì
                               NAZIONALE EDIZIONE

Parmalat, al vaglio dei pm la mail di Sala su Lactalis

SECTION: ECONOMIA; Pag. 26

LENGTH: 201 parole


Si pronuncerà il prossimo 7 febbraio, dopo la discussione tra le parti, il
giudice del tribunale di Parma Roberto Piscopo sull'eventualità o meno di
disporre una ispezione in Parmalat sul caso Lactalis Usa. Si tratta dell'atto
conclusivo del procedimento che punta a fare chiarezza sul passaggio di Lactalis
American Group al colosso di Collecchio.Tra la documentazione acquisita da
Piscopo, e depositata dalla procura, secondo quanto risulta all'agenzia
Radiocor, ci sono anche atti frutto delle perquisizioni effettuate dalla guardia
di finanza l'11 dicembre scorso presso Parmalat, Lactalis Italia,
PricewaterhouseCoopers, Mediobanca e studio legale D'Urso, Gatti e Bianchi. Tra
questi ci sarebbero delle email circa l'interesse di Antonio Sala, consigliere
di Parmalat e presidente di Lactalis Italia,  per il prezzo che Collecchio
avrebbe dovuto pagare per acquisire Lag. Che fu di oltre 900 milioni di dollari,
prosciugando buona parte del tesoretto  accumulato dall'ex commissario Enrico
Bondi. Sala è tra le persone iscritte nel registro degli indagati dai magistrati
ducali, che ipotizzano il reato di appropriazione indebita aggravata, nella
parallela inchiesta penale sull'acquisto di Lag. [R. E.]

LOAD-DATE: January 31, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             362 of 1000 DOCUMENTS


                                   La Stampa

                            24 gennaio 2013 giovedì
                                TORINO EDIZIONE

Una Multipla cabrio tra le sue Fiat personalizzate

SECTION: CRONACA; Pag. 45

LENGTH: 148 parole


Tra le tante iniziative che nel corso dell'anno ricorderanno Gianni Agnelli a
dieci anni dalla sua morte c'è anche una  mostra che racconta un aspetto curioso
della sua vita; la mania che ha avuto di farsi modificare le auto Fiat a suo
gusto e per le sue esigenze. Il nipote Lapo Elkann sta lavorando con
l'architetto Benedetto Camerana, direttore del Museo dell'Automobile, a una
grande mostra che verrà inaugurata nel rinnovato Museo di corso Unità d'Italia
il 12 marzo. La mostra raccoglierà, oltre a un robusto apparato iconografico,
una decina di  modelli di auto prodotte  dalla Fiat nel corso  degli anni e
personalizzate apposta per Gianni Agnelli. Tra le altre berline esposte ci sarà
una sorprendente Multipla divenuta cabrio grazie a un inedito e unico
tettuccio apribile. Sono tutti, ovviamente, modelli unici e che tali sono
rimasti voluti e disegnati dallo stesso Avvocato.

LOAD-DATE: January 26, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             363 of 1000 DOCUMENTS


                                   La Stampa

                            22 gennaio 2013 martedì
                               NAZIONALE EDIZIONE

Boom per le due Fiat e Camfin [#x200a]Bene anche Pirelli, giù Telecom

BYLINE: Luigi; Grassia

SECTION: ECONOMIA; Pag. 28

LENGTH: 145 parole


La settimana parte bene alla Borsa di Milano con l'indica Ftse Mib che guadagna
lo 0,44% e l'All Share +0,45%. Piazza Affari si è accodata agli altri mercati,
in generale progresso, ma in un clima incerto, in attesa di prossime novità
dagli Stati Uniti sulla trattative per alzare il tetto del debito pubblico.
Fiat protagonista con uno spunto del 3,92% che si aggiunge al +10% della scorsa
settimana. Molto positiva anche Fiat Industrial (+3,75%). Vola Camfin (+17,73%)
sulle indiscrezioni di stampa circa un possibile intervento del fondo del Qatar,
che potrebbe lanciare un'Opa sul titolo. Cresce anche Pirelli
(+1,76%).Continuano a salire Unipol (+6,39%) e Fonsai (+2,60%), mentre Premafin
guadagna il 21,33% e Milano Assicurazioni il 4,28%. Telecom Italia cede il 2,68%
sia per  un report negativo di Morgan Stanley, sia per gli inciampi nella
vendita di Ti Media.

LOAD-DATE: January 24, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             364 of 1000 DOCUMENTS


                                   La Stampa

                             21 gennaio 2013 lunedì
                               NAZIONALE EDIZIONE

Sogefi, nuovi prestiti per 215 milioni

SECTION: TUTTOSOLDI; Pag. 5

LENGTH: 93 parole


Sogefi, società di componenti per auto (foto) del gruppo Cir, ha ottenuto due
nuovi finanziamenti a medio-lungo termine per 215 milioni di euro. Il primo è
una linea di credito a 5 anni da 200 milioni con  Imi, Bnp Paribas, Ing e
Mediobanca, il secondo è un finanziamento di quattro  di 15 milioni con Banco do
Brasil.  «L'operazione - spiega una nota - oltre a rifinanziare il debito in
scadenza nel 2013, assicura il supporto finanziario allo sviluppo internazionale
di Sogefi nel medio periodo, in particolare nei mercati emergenti a più elevata
crescita».

LOAD-DATE: January 23, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             365 of 1000 DOCUMENTS


                                   La Stampa

                            20 gennaio 2013 domenica
                               NAZIONALE EDIZIONE

La sfida internazionale per una Fiat più moderna

BYLINE: Mario Deaglio

SECTION: SPECIALI NOBILI; Pag. 9

LENGTH: 1331 parole


Gianni Agnelli salì ai vertici della Fiat, nel 1966, dopo che, con un'espansione
industriale che aveva avuto del miracoloso, l'Italia aveva riempito i mercati
europei di prodotti innovativi e a basso costo come scooter e utilitarie,
frigoriferi, macchine per scrivere e nuovi prodotti alimentari. L'economia
italiana si stava modernizzando con un'internazionalizzazione aggressiva, gli
italiani erano i «cinesi» di un'Europa che cercava di diventare un mercato
unico. Di questo tentativo italiano di modernizzazione-internazionalizzazione,
la Fiat poteva essere considerata la punta di diamante. Si trattava di un impero
industriale oggi difficilmente immaginabile, che spaziava dal materiale
ferroviario ai motori marini, dagli aerei ai trattori, dalle costruzioni alla
finanza. La Fiat aveva infranto le regole della guerra fredda impegnandosi a
costruire una grande fabbrica di automobili in Unione Sovietica e un
cacciabombardiere progettato e costruito dalla Fiat - il mitico G.91 - era
risultato primo alla selezione della Nato.

Oltre centomila lavoratori erano alle sue dipendenze dirette e diverse centinaia
di migliaia lavoravano per imprese fornitrici della Fiat. Secondo un calcolo
sommario, in quegli anni, quasi la metà del valore aggiunto dell'industria
metalmeccanica italiana derivava, direttamente o indirettamente, dal Gruppo
Fiat. La Fiat sovrastava quindi gli altri grandi gruppi privati - Olivetti,
Pirelli e la neonata Montedison - e trattava direttamente con i grandi gruppi
pubblici, ossia Eni e Iri, il sindacato, il governo, le autorità dell'Unione
Europea e aveva contatti e rappresentanti ai massimi livelli nei principali
Paesi del mondo. Per Agnelli, modernizzazione significava anzitutto espansione
produttiva internazionale. Diede quindi nuovo impulso all'internazionalizzazione
del gruppo anche in risposta alla sempre maggiore competizione interna, con i
produttori tedeschi e francesi che cominciavano ad affacciarsi in forze sul
mercato italiano mentre lo stesso Iri sfidava la Fiat lanciando lo stabilimento
di Pomigliano d'Arco dove venne costruita l'Alfasud, una vettura dalle
caratteristiche medie, in concorrenza (con i sussidi pubblici) con i modelli
usciti da Mirafiori. Agnelli tentò, con molto anticipo sui tempi, di superare le
dimensioni nazionali dell'industria dell'auto, acquisendo dalla famiglia
Michelin il controllo della francese Citroen, ma quest'unione non decollò per
l'ostilità del governo francese e dovette essere abbandonata dopo pochi anni.
Avviò quindi l'espansione in Spagna, Yugoslavia, Polonia e in Brasile. La
presenza su quest'ultimo mercato si rivelò più tardi, in anni finanziariamente
molto difficili per la Fiat, l'ancora di salvezza del gruppo torinese. Per le
sue caratteristiche personali, l'azione di Gianni Agnelli si inserì
perfettamente in questo quadro complesso e rappresentò, per un buon quarto di
secolo, un importante elemento di raccordo tra la realtà italiana e quella
internazionale. Parlava un buonissimo inglese in anni in cui i politici italiani
al massimo lo balbettavano e aveva rapporti diretti con il mondo politico
americano mentre i politici italiani facevano la fila per essere ricevuti al
Dipartimento di Stato. Una fila che  spesso Agnelli riusciva ad accorciare. La
modernizzazione italiana non aveva però solo una dimensione produttiva e negli
anni 60 Agnelli era convinto che lo sviluppo del Paese passasse attraverso
un'apertura, sia pure parziale e cauta, alle istanze e ai problemi di una
società in rapido mutamento. Si trovò così a rappresentare un altro cruciale
elemento di raccordo, quello dei rapporti tra la cultura italiana, largamente di
sinistra, e la grande industria. Ciò fu possibile anche perché era
intellettualmente curioso delle posizioni altrui e questa  curiosità affascinava
moltissimi intellettuali. Per conseguenza, una parte non piccola del mondo
politico-culturale italiano vide in lui un contrappeso al conservatorismo,
talora assai greve, di altri personaggi di spicco dell'industria e persino una
garanzia contro eventuali progetti di colpi di Stato.Oltre a essere a suo agio
con l'inglese e nei contatti internazionali, se la cavava con il piemontese e
sapeva occuparsi di problemi di entità molto minore; fu per oltre trent'anni
sindaco di Villar Perosa, il comune della Val Chisone dal quale proveniva la sua
famiglia, dove aveva sede la Riv (oggi parte del gruppo svedese Skf, forse lo
stabilimento che gli era più caro) con l'accordo di fatto del locale Partito
Comunista che esprimeva la maggioranza del consiglio. Forse proprio a Villar
Perosa fece il suo apprendistato nelle relazioni politico-sindacali ma queste
sue relative simpatie a sinistra non misero certo la Fiat al riparo da dure
stagioni di lotte sindacali. «Agnelli-Pirelli ladri gemelli» era lo slogan più
tipico dei cortei che percorrevano le città italiane durante gli scioperi, ma,
al di là di questa esecrazione quasi rituale, ai vertici i canali di dialogo
rimasero sempre aperti in un clima di rispetto personale reciproco, in
particolare con Luciano Lama, il leader della Cgil. Riscuoteva un grande
rispetto personale - che spesso copriva un dissenso anche profondo su singoli
problemi - anche nel mondo industriale. Fu così che, nel 1974 divenne presidente
di Confindustria, una carica che assunse senza troppo entusiasmo per una certa
ritrosia ai ruoli pubblici e per la percezione di una «diversità» crescente
della Fiat dal resto dell'industria italiana; la ricoprì per un solo biennio,
facendosi poi sostituire da Guido Carli. Quelli della presidenza di
Confindustria furono però due anni cruciali in cui proprio i rapporti diretti
tra Agnelli e Lama consentirono la conclusione dell'accordo sul punto unico di
contingenza che introdusse un meccanismo fortemente egualitario nella dinamica
salariale. Con il senno di poi, è facile scorgere i limiti di quest'accordo che
gravò sui conti delle imprese e non ridusse la conflittualità; forse però
Agnelli e Lama avevano intuito il pericolo insito in un'Italia dilaniata, per
così dire, da un benessere troppo rapido e non troppo ben distribuito. Senza la
loro intesa, gli anni di piombo avrebbero potuto avere un esito molto più
distruttivo. Di certo, Agnelli e Lama (e dietro a loro la grande industria e il
sindacato operaio di massa) furono lasciati soli da una classe politica sempre
più distante dalla realtà dell'economia. Lo dimostra un episodio, riferito da
una buona fonte: appena firmato l'accordo sulla contingenza, Agnelli telefonò ad
Aldo Moro, allora Presidente del Consiglio per dargli la grande notizia. Moro si
complimentò in modo sbrigativo ma fermò subito Agnelli che voleva esporgli il
contenuto, dicendo: «Se l'avete fatto voi è ben fatto».Come un numero crescente
di politici italiani, Moro valutava prevalentemente la portata politico-sociale
dell'intesa e si disinteressava del suo contenuto e dei suoi effetti economici.
La posizione di Moro fece scuola e la distanza tra grande industria e politica
andò aumentando: l'Olivetti fu lasciata affondare con indifferenza mentre ai
problemi di finanziamento del gruppo Fiat, che imposero una sempre maggiore
specializzazione produttiva, i governi reagirono cercando di favorire
sistemazioni finanziarie assai più che strategie produttive. Alla fine del 1976,
fece il suo ingresso nella Fiat il capitale libico; nel 1980, la «marcia dei
quarantamila» segnalò la fine del lungo e tormentato equilibrio tra Fiat e
sindacato operaio, nel 2001 l'alleanza con General Motors parve aprire nuovi
orizzonti, durò invece assai poco. In tutto questo lungo e tormentato periodo,
la figura di Gianni Agnelli rappresentò una garanzia di continuità, il perdurare
dei valori. Alla morte, nel 2003, decine di migliaia di persone gli resero
omaggio, un fatto senza precedenti per un leader industriale e non a caso: tutti
sapevano bene che si trattava del tramonto di un'epoca, un tramonto che per
oltre un decennio  Agnelli era riuscito a contrastare.mario.deaglio@unito.it

LOAD-DATE: January 22, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             366 of 1000 DOCUMENTS


                                   La Stampa

                            18 gennaio 2013 venerdì
                               NAZIONALE EDIZIONE

Va alla 500L il premio novità dell'anno

SECTION: ECONOMIA; Pag. 24

LENGTH: 122 parole


E' andato alla Fiat 500 L il Premio Novità dell'Anno 2013, tradizionale
referendum indetto da Quattroruote. Il vincitore è stato proclamato in occasione
del consueto appuntamento annuale del Quattroruote Day organizzato dal noto
mensile italiano dedicato all'auto al quale ieri ha partecipato anche l'ad di
Fiat Sergio Marchionne. Il giudizio popolare - espresso tra ottobre e dicembre
2012 attraverso una votazione organizzata dal sito www.quattroruote.it e via sms
- ha decretato Novità dell'Anno 2013 la Fiat 500 L con il 17% di preferenze.
Seconda classificata, dopo un vivace testa a testa e un esiguo scarto di voti,
si è piazzata la Mercedes Classe A (16,3%), seguita dalla Volkswagen Golf che ha
ottenuto il 13,2% dei voti.

LOAD-DATE: January 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             367 of 1000 DOCUMENTS


                                   La Stampa

                            18 gennaio 2013 venerdì
                               NAZIONALE EDIZIONE

Anche Atlantia nomina gli advisor

SECTION: ECONOMIA; Pag. 26

LENGTH: 64 parole


Atlantia conferma l'interesse a proseguire nell'integrazione con Gemina. Ieri il
cda  delle autostrade dei Benetton ha a sua volta nominato i propri advisor:
Goldman Sachs, Banca Imi, Mediobanca e Royal Bank of Scotland per la parte
finanziaria, e dello studio Bonelli Erede Pappalardo per i profili legali. Per
ora l'ipotesi più probabile è che il riassetto avvenga con un'Opa  su Gemina.

LOAD-DATE: January 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             368 of 1000 DOCUMENTS


                                   La Stampa

                            18 gennaio 2013 venerdì
                               NAZIONALE EDIZIONE

IL PUNTO Boom per Mediaset e Fiat Uno scivolone per Indesit

BYLINE: Luigi; Grassia

SECTION: ECONOMIA; Pag. 27

LENGTH: 154 parole


La Borsa di Milano chiude con gli indici in rnetto ialzo anche grazie ai buoni
dati macroeconomici americani; il Ftse Mib termina con un progresso dell'1,43% e
l'All Share +1,38%. L'esito favorevole di un'asta di titoli spagnoli beneficia
anche lo spread fra Btp italiani e Bund tedeschi facendolo scendere a 260
punti.Torna a volare Mediaset con un +9,03%, spinta dal giudizio positivo di
Credit Suisse. In evidenza anche Fiat (+6,18%) dopo che Marchionne ha precisato
di vedere un mercato dell'auto in crescita nel 2013, tranne che in Europa, e
l'avvio della produzione di Jeep in Cina tra 18 mesi per 100.000 unità. Scatto
dei titoli dell'agglomerato UnipolSai, con Unipol +6,25%, Fonsai +11,45%, Milano
+9,79% e Premafin +8,93%. Tra le banche Ubi sale del 3,43%, Unicredit del 2,41%,
Mediobanca +2,95%. Sul resto del listino bene Stm (+3,58%), cede Indesit
(-8,47%) sulle voci di contrasti in  famiglia, peraltro smentite.

LOAD-DATE: January 20, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             369 of 1000 DOCUMENTS


                                   La Stampa

                            17 gennaio 2013 giovedì
                               NAZIONALE EDIZIONE

Gemina: la proposta su Atlantia entro 2 mesi Alibaba verso la Borsa di Hong Kong
Intesa, obbligazioni da 1 miliardo Bpm colloca bond da 750 milioni

SECTION: ECONOMIA; Pag. 27

LENGTH: 153 parole


Gemina accelera sull'integrazione con Atlantia e farà una proposta  entro  due
mesi. Lo ha indicato il Cda della holding che controlla Aeroporti di Roma, che
ieri ha  nominato gli advisor: Barclays e Unicredit per la parte finanziaria e
quella legale a Studio Chiomenti. Mediobanca sarà lead-advisor per la struttura
finanziaria.

Grandi cambiamenti in Alibaba,  gigante cinese dell'e-commerce. Il fondatore
Jack Ma si è dimesso  da ad «per far largo ai giovani» e la società prepara lo
sbarco alla Borsa di Hong Kong. La quotazione dovrebbe raccogliere tra i 3 e i 4
miliardi di dollari.

Intesa Sanpaolo  lancia un'emissione di obbligazioni bancarie garantite per 1
miliardo  destinata ai mercati internazionali per ottimizzare la gestione di
tesoreria.

Bpm  ha venduto un bond a tasso fisso di 750 milioni  a tre anni (cedola del
4%), con  ordini per 1,6 miliardi. Il mercato sembra apprezzare il turnaround
della banca.

LOAD-DATE: January 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             370 of 1000 DOCUMENTS


                                   La Stampa

                            17 gennaio 2013 giovedì
                               NAZIONALE EDIZIONE

Giù Mediaset e Mediobanca  Bene Gemina, decolla Meridiana

BYLINE: Luigi; Grassia

SECTION: ECONOMIA; Pag. 29

LENGTH: 160 parole


Chiude in negativo la seduta di Piazza Affari con l'indice Ftse Mib -0,73% e
l'All Share -0,64%. scendono Intesa Sanpaolo (-2,07%), Unicredit (-1,72%),
Mediobanca (-3,22%) e Banco Popolare (-2,87%). In calo anche Generali (-1,29%) e
Mediolanum (-0,28%) mentre sale Azimut (+0,66%). Scivolone di Mediaset (-4,42%),
colpita da un report di Jp Morgan. Tra gli industriali, Fiat cede il 2,03% dopo
i dati sulle immatricolazioni; Fiat Industrial segna -0,5% mentre recupera segno
positivo sul finale Exor (+0,1%). Contrastati gli energetici: Eni e Saipem
chiudono invariate, Enel perde l'1,42%, in rosso A2A (-0,86%). Telecom sale
dello 0,2%, Stm segna +0,59%. Corre Diasorin (+3,99%). Nel lusso salgono Tod's
(+2,67%) e Ferragamo (+1,87%). Brillanti Atlantia (+0,98%) e Gemina (+3,52%)
mentre proseguono i lavori per la possibile integrazione.

Fuori dal Ftse Mib decolla Meridiana Fly (+47,13%) dopo l'accordo  tra l'Aga
Khan e gli ex soci di Air Italy sulle quote.

LOAD-DATE: January 19, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             371 of 1000 DOCUMENTS


                                   La Stampa

                           16 gennaio 2013 mercoledì
                               NAZIONALE EDIZIONE

Brillano Ubi, Snam e Ferragamo [#x200a]Crolla Mediaset, vendite su Fiat

BYLINE: Luigi; Grassia

SECTION: ECONOMIA; Pag. 27

LENGTH: 141 parole


Gli indici della Borsa di Milano riprendono a salire e in chiusura il Ftse Mib
guadagna lo 0,46% e l'All Share lo 0,49%. Ma ricomincia a crescere anche lo
spread tra Btp e Bund, che torna a sfiorare i 271 punti. Giornata positivo per
le banche: la migliore del comparto è Ubi a +2,66% dopo che Blackrock ha
comprato il 5% del capitale. Bene anche  Mps (+2,32%) e Intesa Sanpaolo con un
+1,56%. Positive anche Bpm (+0,78%) e Unicredit (+0,61%). Negativa solo
Mediobanca a -0,37%.Brilla il settore dell'energia con Snam +2,71%, Eni +0,78%,
Enel +1% e Saipem +1,1%.Invece sono risultati in difficoltà i titoli
industriali. Vendite su Fiat che cede l'1,32% dopo i forti guadagni
dell'altroieri; giù anche Ansaldo (-2,01%), Prysmian (-0,72%) e Telecom
(-1,97%). Maglia nera del listino è Mediaset (-3,33%) mentre Ferragamo brilla
guadagnando il 3,39%.

LOAD-DATE: January 18, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             372 of 1000 DOCUMENTS


                                   La Stampa

                            15 gennaio 2013 martedì
                               NAZIONALE EDIZIONE

"Fiat e Chrysler saranno una cosa sola"

BYLINE: TEODORO CHIARELLI

SECTION: ECONOMIA; Pag. 22

LENGTH: 601 parole


La presenza in prima fila di una pattuglia di top manager cinesi alla
presentazione a Detroit dei nuovi modelli Jeep fa pensare che il grande annuncio
è maturo. La santa alleanza fra Fiat Chrysler e Guangzhou Automobile Group (Gac)
per produrre in Estremo Oriente alcuni modelli del marchio Usa per eccellenza.
La casa di Canton, del resto, è già alleata con Fiat Chrysler per la  Viaggio,
la berlina di classe media derivata dalla Dodge Dart venduta negli States e
realizzata sull'architettura dell'Alfa Romeo Giulietta: primo frutto della
produzione globalizzata voluta da Sergio Marchionne a sancire il matrimonio fra
il Lingotto e Auburn Hills.Il grande annuncio, invece, nonostante le aspettative
non arriva. Anche se è solo questione di tempi (brevi), spiegano ad Auburn
Hills.

«Con i cinesi non abbiamo ancora firmato - dice Marchionne al Motor Show nella
città del Michigan, dove lo accompagna il presidente Fiat, John Elkann -.
Tuttavia Jeep è un marchio da espandere a livello internazionale. Anche in
Russia e nel resto del mondo. Vogliamo che cresca alla velocità della luce». Con
una pregiudiziale: fuori dagli Stati Uniti non verranno mai costruiti nè Gran
Cherokee, nè Wrangler.E' soddisfatto, Marchionne, e non lo nasconde. «Sono
contento, è vero - racconta - I risultati sono in linea con quanto annunciato:
lo scorso anno abbiamo venduto 2,4 milioni di auto. La macchina gira, le cose
vanno bene, si guadagna: in America, ma anche in Brasile. E' in Italia e in
Europa che non va così bene». Ecco, se ha un rammarico, l'ad di Fiat e Chrysler,
è che nel Vecchio Continente non si sia gestita la crisi a livello di Unione
Europea: «Se dovessi stimare quanto i costruttori abbiano perso lo scorso anno
in Europa, direi 4-5 miliardi di euro. Fiat ha intrapreso una strategia
coraggiosa con l'obiettivo strategico di evitare la chiusura di due
stabilimenti: puntare sui marchi premium da costruire in Italia per tutto il
mondo, da Maserati ad Alfa Romeo a Jeep». Il manager italo-canadese torna sulla
specificità del matrimonio tra Fiat e Chrysler e sulla necessità che le due case
si fondano, diventando una cosa sola. La strada è segnata, anche se non si
sbilancia sulle modalità. «Diventeranno un'unica identità. Ma non so dire oggi
dove, come, e quando. Lo scopo è avere un'unica organizzazione che gestirà il
settore auto. Serve un'azienda sola che produca auto in tutto il mondo con tutti
i marchi che abbiamo. Dobbiamo studiare il modo più intelligente per portare a
termine questa operazione». Fosse dipeso da lui, prosegue, l'avrebbe fatto prima
di Natale. Ma ci sono ancora importanti passaggi da superare, come
l'acquisizione delle azioni Chrysler (il 41,5%) in mano al fondo Veba che fa
capo al sindacato Uaw. L'acquisizione della quota di Veba potrebbe avvenire
prima della sua quotazione, ha aggiunto Marchionne, che ha anche spiegato come
in teoria «l'Ipo Chrysler è tecnicamente fattibile entro 9 mesi». Il fondo Veba,
comunque, «non resterà azionista di Chrysler a lungo e non dovrebbe rimanerlo,
ma devono fare il loro lavoro e vogliono monetizzare». Naturalmente sulla
valutazione della quota Veba su cui Fiat intende esercitare l'opzione di
acquisto, occorre trovare una soluzione: «Il processo è in evoluzione».L'ultima
battuta è per i top manager di Audi (Rupert Stadler) e della controllante
Volkswagen (Martin Winterkorn) che domenica avevano dichiarato che la casa
tedesca, con i marchi Lamborghini e Ducati, è ambasciatrice del made in Italy
nel mondo. Marchionne non si scompone e sibila: «Lo accetto come un contributo
al lavoro enorme che stiamo facendo noi. Grazie».

LOAD-DATE: January 17, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             373 of 1000 DOCUMENTS


                                   La Stampa

                             12 gennaio 2013 sabato
                               NAZIONALE EDIZIONE

Toniche Impregilo e Parmalat Cairo balza grazie a Santoro

BYLINE: Luigi; Grassia

SECTION: ECONOMIA; Pag. 27

LENGTH: 164 parole


Milano  chiude in positivo l'ultima seduta della settimana, con l'indice Ftse
Mib che sale dello 0,29% e l'All Share dello 0,28%.  Bene la maggior parte delle
banche grazie al successo dell'asta dei Btp triennali e alla discesa dello
spread  a 248 punti (chiusura a 255):   Mediobanca +1,3%, Intesa Sanpaolo +0,74%
e Mps +0,47% mentre le  prese di beneficio fanno scendere  Bpm (-0,78%) e
Unicredit (-0,37%). Nel risparmio gestito sale Mediolanum (+1,93%).  Nel
comparto industriale scivolano  Pirelli (-3,44%) e Finmeccanica (-2,39%), sale
Fiat (+1,93%). Tra gli energetici,  Eni +0,47% e Enel +1,5%. Telecom cede
l'1,26%, Mediaset l'1,63% e Stm l'1,24%. Nel lusso, Ferragamo +0,91% e Luxottica
+1,28%. Avanza  Impregilo (+1,17%), balza Parmalat (+3,32%). Per Cairo
Communication +2,57% anche grazie agli 8 milioni 670 mila spettatori registrati
da Santoro e Berlusconi a «Servizio Pubblico», la trasmissione di La7 (di cui è
concessionaria Cairo) che ha fatto uno share del 33,58%.

LOAD-DATE: January 14, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             374 of 1000 DOCUMENTS


                                   La Stampa

                            11 gennaio 2013 venerdì
                               NAZIONALE EDIZIONE

IL PUNTO Mediaset e Finmeccanica boom In calo Diasorin e Atlantia

BYLINE: Luigi; Grassia

SECTION: ECONOMIA; Pag. 27

LENGTH: 157 parole


Lo spread fa sempre meno paura e la Borsa di Milano festeggia. Il differenziale
di rendimento fra Btp italiani e Bund tedeschi ha toccato un minimo di giornata
a 256 punti base e a Piazza Affari l'indice Ftse Mib ha chiuso con un  +0,72% e
l'All Share +0,70%. Positive le banche dopo il calo dello spread, con Unicredit
+1,23%, Intesa Sanpaolo +2,92%, Banco Popolare +2,41% e Mediobanca +2,28%.
Mediaset  protagonista  con un rialzo del 7,21%, Finmeccanica accelera del 3,93%
su voci di un interesse della coreana Doosan per Ansaldo Energia. Bene Pirelli
(+3%) che si appresterebbe a rinnovare il patto di sindacato con scadenza più
ravvicinata rispetto ai tre anni canonici. Sale anche Camfin con un +2,80%.
Invece scende  Diasorin (-6,34%). Giù anche  Atlantia (-3,54%) ma con Gemina
+1,10% in vista della possibile integrazione. Fra i minori, nuovo boom di Crespi
(+34,43%) nonostante il divieto di inserire ordini senza limiti di prezzo.

LOAD-DATE: January 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             375 of 1000 DOCUMENTS


                                   La Stampa

                            11 gennaio 2013 venerdì
                                TORINO EDIZIONE

Talpa informatica negli uffici Fiat

SECTION: CRONACA; Pag. 50

LENGTH: 194 parole


Un talpa informatica. L'accusa  è di aver  rubato i dati delle retribuzioni di
tutti i dipendenti del gruppo Fiat nel 2009 e nel 2010, e di averli inviati
anonimamente per posta, in copia su Cd rom, a due dipendenti Fiat di Termoli
Imerese e agli uffici italiani della Wolkswagen, General Motors e Citroen.
Michele Consiglio, 41 anni, torinese, tecnico informatico che ha lavorato come
operatore di sistema nel gruppo Fiat, è imputato di accesso abusivo di sistema
informatico, rivelazione di documenti segreti e violazione della privacy.  Fiat
si è costituita parte civile nel processo in corso a Torino, con l'avvocato
Giovannandrea Anfora. Nell'udienza di ieri si sono confrontati i periti
calligrafici, chiamati ad esprimere un parere sugli indirizzi scritti a mano
ritrovati sulle buste anonime, sequestrate dalla polizia postale. I fatti
risalgono  al periodo aprile 2010-aprile 2011.  I destinatari  dei plichi si
erano rivolti alle autorità e Fiat aveva  fatto denuncia.  Consiglio è
assistito dall'avvocato Matteo La Sala.  I periti di accusa e parte civile hanno
attribuito la calligrafia all'imputato. Riscontro messo in dubbio dal consulente
della difesa.

LOAD-DATE: January 13, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             376 of 1000 DOCUMENTS


                                   La Stampa

                            9 gennaio 2013 mercoledì
                               NAZIONALE EDIZIONE

Moleskine ci riprova in Borsa

SECTION: ECONOMIA; Pag. 27

LENGTH: 401 parole


I taccuini neri Moleskine, usati da Hemingway, Van Gogh, Oscar Wilde e altre
celebrità, riprovano a sbarcare in Borsa,  probabilmente già entro giugno.
L'azienda italiana,  fondata nel 1997 che ha rilevato il marchio storico nato
oltre cent'anni fa a Tours (Francia), potrebbe essere la prima quotata di
quest'anno a Milano, dopo un 2012 orribile per Piazza Affari con una sola Ipo,
quella della maison di moda Brunello Cucinelli.Moleskine, intanto, incassa un
primo ok di Borsa italiana che ieri ha sottolineato che «il giudizio di
ammissibilità ha una validità di 12 mesi e la sua efficacia è in ogni caso
subordinata al deposito dei documenti di registrazione presso la Consob». Per
proseguire l'iter di quotazione, Moleskine dovrà ora presentare alla Borsa la
formale domanda di ammissione.A curare l'operazione è Mediobanca che al momento
ricopre l'incarico di sponsor al fianco di altre banche d'affari, come Ubs e
Goldman Sachs. Moleskine fa capo per l'84,784% alla società lussemburghese
Appunti Sarl e per il 15,22% alla fiduciaria Istifid.

Sia le azioni di Appunti, sia quelle di Istifid sono in pegno a Ge Capital
Interbanca, Bipiemme e Banco Popolare.A monte della catena di controllo
compaiono il fondo Syntegra Capitale, che detiene il 67,7% della società, Index
Ventures con il 15,2% e lo storico fondatore, Francesco Franceschi, con il
10,6%. Infine il 6,5% delle azioni è in mano al management. Moleskine è
diventata una società per azioni solamente lo scorso 6 settembre, quando si è
tenuta l'assemblea dei soci, presieduta da Carlo Bosello, che ha anche
deliberato la richiesta di ammissione alle negoziazioni in Borsa, eventualmente
nel segmento Star, l'autorizzazione a un futuro acquisto di azioni proprie e
l'adozione di un nuovo statuto.All'assemblea dello scorso settembre era stato
indicato che le azioni offerte in collocamento sarebbero derivate sia dalla
vendita dei due soci (in quote da definire), sia da un aumento di capitale. Il
marchio Moleskine dei taccuini caratterizzati dalla copertina di pelle nera fu
registrato nel 1998 dai due italiani, Francesco Franceschi e Mario Baruzzi,
proprietari della casa editrice Modo & Modo la cui maggioranza nel 2006 fu
ceduta per oltre 60 milioni di euro al fondo di private equity Sg Capital
Europe, oggi  Syntegra Capital. Nel 2011 Moleskine  ha totalizzato un fatturato
intorno ai 66 milioni di euro (+25% rispetto al 2010). [r.e.]

LOAD-DATE: January 11, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             377 of 1000 DOCUMENTS


                                   La Stampa

                             8 gennaio 2013 martedì
                               NAZIONALE EDIZIONE

IL PUNTO In rosso Tenaris, Enel e Snam Volano Immsi e Monte Paschi

BYLINE: Luca; Fornovo

SECTION: ECONOMIA; Pag. 23

LENGTH: 163 parole


Piazza Affari  chiude in leggero calo nonostante il boom delle banche, in festa
per il rinvio delle regole di Basilea 3. L'indice Ftse Mib ha perso lo 0,38% a
16.895 punti e l'Ftse All share ha ceduto lo 0,31% a quota 17.836. Continua la
corsa di  Mps in crescita del 6,89% a 0,28 euro (+20% nelle ultime due sedute).
Alti gli scambi che hanno sfiorato il 10% del capitale,  contro il 7% di
venerdì. Molto bene anche il Banco popolare (+5,43%),  seguito da Mediobanca
(+2,47%), Unicredit (+1,80%) e Intesa Sanpaolo (+1,59%).Toniche Mediaset e A2A,
cresciute dell'1,90% e dell'1,89%. Poco sopra la parità Fiat (+0,10%) e  poco
mossa  Generali (-0,07%). Tra i titoli minori, boom di Immsi (+18%) sulle
ipotesi che Air France presenti un'offerta per Alitalia. Male l'energia con
Tenaris che ha ceduto il 2,60%, Enel e Snam a -1,85%, mentre Eni perde l'1,37%.
In rosso  anche Telecom (-1,69%). Dopo il riavvio del campionato vola la Lazio
(+6,38%) che spera nella ricca Champions League.

LOAD-DATE: January 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             378 of 1000 DOCUMENTS


                                   La Stampa

                             8 gennaio 2013 martedì
                               NAZIONALE EDIZIONE

Sistino presidente del brand Iveco

SECTION: ECONOMIA; Pag. 21

LENGTH: 212 parole


Fiat Industrial ha annunciato in una nota la nomina nel Group executive council
(Gec), con effetto immediato, di Lorenzo Sistino e Oddone Incisa. Con queste due
nomine, spiega l'azienda, si completa il team manageriale con l'obiettivo di
consolidare l'integrazione operativa di Fiat Industrial e Cnh Global. I due
nuovi componenti del Gec riferiranno direttamente a Richard Tobin, chief
operating officer del gruppo.  Lorenzo Sistino è nominato Brand president di
Iveco. Entrato in Fiat nel 1987, nel suo ultimo incarico è stato head of
commercial vehicles e membro del Gec di Fiat. Era inoltre responsabile, della
funzione commercial operations e del brand Fiat Professional. Oddone Incisa è
nominato President, Financial Services. Entrato in Fiat nel 1997, Incisa ha
ricoperto vari incarichi presso le diverse società del gruppo. Il suo ultimo
incarico è stato quello di ceo e general manager di Fga Capital.  Sergio
Marchionne, Presidente  di Fiat Industrial e Cnh, ha dichiarato: «È con piacere
che do il benvenuto nel Group Executive Council a Lorenzo Sistino e Oddone
Incisa. Sono entrambi leader rispettati e di qualità, che daranno un contributo
importante nel costruire per Fiat Industrial un futuro da gruppo multinazionale
nel settore dei capital goods». [R. E.]

LOAD-DATE: January 10, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             379 of 1000 DOCUMENTS


                                   La Stampa

                             5 gennaio 2013 sabato
                               NAZIONALE EDIZIONE

Contratto Fiat, parte la maratona

BYLINE: luigi grassia

SECTION: ECONOMIA; Pag. 28

LENGTH: 360 parole


Ieri c'è stato un incontro all'ufficio regionale del lavoro della Campania per
un tentativo di conciliazione fra i vertici aziendali di Fabbrica Italia
Pomigliano (cioè il gruppo Fiat) e gli esponenti regionali e provinciali dei
sindacati  Fim, Uilm, Fismic e Ugl; si è parlato delle 19 procedure di mobilità
annunciate dall'azienda per far posto  ai 19 iscritti alla Fiom-Cgil  che il
giudice ha ordinato di assumere. Il tentativo di conciliazione era previsto
dalla procedura, e non ha sorpreso nessuno che non sia riuscito, data la
distanza fra le parti; comunque ci sarà un secondo incontro il 14.Prima di
allora, il giorno 11, ci sarà all'Unione industriale di Torino  un incontro fra
la  Fiat e i sindacati metalmeccanici per il rinnovo del contratto degli 80 mila
lavoratori del gruppo. Obiettivo dei sindacati è cercare di trovare un'intesa
sulla parte retributiva e su quella normativa già entro gennaio.

«Il tempo è già scaduto - dice  Rocco Palombella, segretario generale della Uilm
-. Puntavamo a rinnovare il contratto entro il 2012 e quindi c'è un'anomalia da
correggere. Da questo dipende la nostra credibilità. La Fiat non sta peggio
delle altre aziende metalmeccaniche in cui il contratto è stato rinnovato, è
giusto che sia disponibile ad assicurare ai propri dipendenti anche
miglioramenti economici».Anche gli altri sindacati sperando di ottenere qualcosa
in busta paga. «La Fiat deve fare uno sforzo - dice Luigi Angeletti, segretario
generale della Uil. «Sappiamo che non guadagna, ma deve fare una scommessa
positiva. Deve scommettere che le cose miglioreranno». Fiduciosi si dicono il
numero uno del sindacato autonomo Fismic, Roberto Di Maulo e il segretario
generale della Fim, Giuseppe Farina. «È importante che la trattativa riprenda -
osserva Farina -. La Fiat ha confermato la volontà di negoziare, faremo di tutto
per chiudere entro breve». «La Fiat investe perché crede nella ripresa in Europa
e in Italia - aggiunge Farina -. È questa la sua scommessa, è un segnale
positivo. Nelle prossime settimane ci aspettiamo a Mirafiori un appuntamento
analogo a quello di Melfi per l'avvio dell'investimento. Poi toccherà a
Cassino».

LOAD-DATE: January 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             380 of 1000 DOCUMENTS


                                   La Stampa

                             5 gennaio 2013 sabato
                               NAZIONALE EDIZIONE

Boom di Mps, corre anche Bpm Arretrano Ansaldo e Telecom

BYLINE: Luigi; Grassia

SECTION: ECONOMIA; Pag. 29

LENGTH: 149 parole


Per quanto adagio gli indici della Borsa di Milano continuano a crescere (Ftse
Mib +0,29% e All Share +0,36%) . Bene anche lo spread a quota 273. In grande
spolvero Mps (+12,34%), tra scambi fiume per oltre 800 milioni di pezzi, pari al
7,1% del capitale. Bene anche Bpm (+5,09%), più cauto invece il resto del
comparto, con Intesa Sanpaolo +0,73% e Unicredit +0,52%. Bene anche il titolo
Fiat (+1,62%) spinto dalle vendite di auto negli Stati Uniti e in Brasile agli
States e da un report di Mediobanca. In controtendenza Pirelli (-0,61%), il cui
patto di sindacato in scadenza può ricevere disdette entro il prossimo 15
gennaio. Prese di beneficio su Ansaldo Sts (-1,37%) e Impregilo (-0,48%),
favorite nelle precedenti sedute da nuove commesse. I dubbi sulla cessione de La
7 hanno frenato Telecom (-1,25%). In campo editoriale caute Mediaset (+0,48%) e
Rcs (+0,31%), bene l'Espresso (+1,03%).

LOAD-DATE: January 7, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             381 of 1000 DOCUMENTS


                                   La Stampa

                             4 gennaio 2013 venerdì
                               NAZIONALE EDIZIONE

Per Chrysler il dicembre dei record

BYLINE: mAURIZIO MOLINARI

SECTION: ECONOMIA; Pag. 24

LENGTH: 594 parole


Chrysler registra in dicembre il miglior risultato degli ultimi cinque anni con
un balzo in avanti nelle vendite in sintonia con il mercato complessivo
dell'auto negli Stati Uniti che termina il 2012 in crescendo.In dicembre il
gruppo del ceo Sergio Marchionne ha venduto 152.367 auto dei marchi Chrysler,
Dodge, Jeep, Ram e Fiat con un progresso del 10% rispetto al 2011, portando la
quota del mercato Usa dal 10,5 all'11,2%. Si tratta del miglior dicembre
registrato dal 2007 ovvero l'ultimo anno prima della recessione.  Chrysler, di
proprietà di Fiat, lo attribuisce in gran parte al balzo in avanti delle vendite
della nuova Dart anche se incrementi importanti vi sono stati per  Fiat 500,
Jeep Wrangler, Dodge Challenger, Dodge Journey e Ram Cargo Van ognuno dei quali
ha registrato il proprio record per il mese dicembre. Nel complesso il 2012 si
chiude con un aumento delle vendite di Fiat 500 del 121% - a quota 43.772
vetture - che in dicembre sono aumentate del 59%. Il totale delle vetture
vendute da Chrysler nel 2012 è di 1.651.787, ovvero il 21% in più del 2011, e
ciò consente a Reid Bigland, capo delle vendite in Nordamerica, di affermare che
«siamo uno dei costruttori d'auto che cresce più velocemente negli Stati Uniti,
grazie a 33 mesi di avanzamenti consecutivi che hanno portato sette dei nostri
veicoli a registrare le migliori vendite nel 2012 dimostrando come qualità,
design e efficienza del carburante continuano ad essere apprezzate dalla
clientela».Proprio ieri Fiat ha comunicato la volontà di esercitare l'opzione di
acquistare una seconda tranche della partecipazione detenuta da Veba nel gruppo
Chrysler, pari al 3,3%. Per questa seconda tranche la cifra calcolata da Fiat
ammonta a 198 milioni di dollari mentre per la prima tranche Veba aveva chiesto
342,9 milioni  a fronte dei 139,7 indicati da Fiat.

Su tale contenzioso si dovrà pronunciare la Chanchery Court dello Stato del
Delaware e quando entrambi gli acquisti saranno perfezionati Fiat deterrà il
65,17% del capitale di Chrysler. Ai dati positivi di Chrysler in Nordamerica si
sommano per il gruppo Fiat le vendite in Brasile perché sono salite nel 2012
dell'11%,  al record di 838.219 unità.Per il mercato dell'auto negli Stati Uniti
il mese di dicembre è in genere uno dei punti di forza e quest'anno i risultati
sono stati ancor più positivi, a dimostrazione che i consumatori non hanno
subito l'impatto negativo della trattativa a Washington sul fiscal cliff
sostituendo in media auto che avevano 11 anni di vita. Se Chrysler è cresciuta
del 10%, General Motors ha fatto un balzo avanti del 4,9, Ford dell'1,6, Toyota
Motor del 9 e Volkswagen del 35% ovvero il miglior risultato di dicembre dal
1970. La previsione di Chrysler è che i dati dell'ultimo mese porteranno a
raggiungere 15,8 milioni di veicoli venduti. Si tratta di un mercato dell'auto
in crescita, che evidenzia la fase di ripresa dell'economia americana, anche se
permangono alcuni timori come quelli espressi al «Wall Street Journal»
dall'economista Ellen Hughes-Cromwick, di Ford, secondo cui «vi sono ancora
alcune questioni fiscali irrisolte a livello nazionale che pesano sui
consumatori e sulla fiducia delle aziende nei prossimi mesi» sebbene «la ripresa
del settore immobiliare sia un indicatore positivo». In particolare
Hughes-Cromwick ritiene che l'aumento delle tasse per chi ha redditi oltre i 400
mila dollari, previsto dalla legge sul fiscal cliff, non influirà negativamente
nel 2013 mentre la crescita delle trattenute sugli stipendi più alti «può
portare a una frenata nei consumi».

LOAD-DATE: January 6, 2013

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2013 Editrice La Stampa SpA
                              All Rights Reserved


                             382 of 1000 DOCUMENTS


                                   La Stampa

                           23 dicembre 2012 domenica
                               NAZIONALE EDIZIONE

Prelios, c'è l'accordo quadro con Feidos 11

BYLINE: francesco spini

SECTION: ECONOMIA; Pag. 23

LENGTH: 506 parole


Nuovo passo nel piano di ristrutturazione di Prelios. L'ex Pirelli Re e Feidos
11  hanno firmato l'accordo quadro che definisce termini, condizioni e modalità
dell'intervento degli investitori guidati da Massimo Caputi nell'operazione di
riequilibrio finanziario del gruppo immobiliare presieduto da Marco Tronchetti
Provera.Come previsto l'accordo è arrivato sul filo della scadenza delle
trattative in esclusiva e spiana la strada per portare a segno l'aumento di
capitale da 185 milioni  «entro il primo trimestre del 2013». Ultimo tassello
sarà ottenere l'ok delle banche.L'aumento, si legge nel comunicato, avverrà «a
condizioni di mercato» e comporterà «una provvista di nuova cassa disponibile»
per la società  «per almeno 100 milioni di euro». I soci di Feidos 11 - il
veicolo partecipato in maggioranza dalla Feidos di Caputi e che vede la presenza
anche delle famiglie Rovati, Diaz della Vittoria Pallavicini (gli stessi alleati
di Tronchetti nella Mtp   Spa)   e Cornetto Bourlot - parteciperanno all'aumento
per 20 milioni di euro, mentre gli azionisti del patto che riunisce il 21,3% del
capitale (ovvero Camfin, Edizione, Intesa Sanpaolo, Massimo Moratti e
Mediobanca)  contribuiranno per almeno  25 milioni. L'aumento avrà una quota di
almeno 100 milioni da sottoscrivere per cassa, il resto attraverso la eventuale
conversione di parte dei crediti.

Il debito sarà rimodulato in 250 milioni di euro di finanziamento e fino a 269
milioni di euro attraverso la conversione in strumenti partecipativi (o
quasi-equity), con cash option per il rimborso esercitabile da parte della
società. In occasione dell'aumento saranno emesse azioni ordinarie, fino a circa
117 milioni di euro, da offrire in opzione con la garanzia dei finanziatori di
Prelios. Altri titoli, fino a 68 milioni circa, saranno emessi senza diritto di
voto, riservati alla sottoscrizione «mediante una società veicolo costituita da
Feidos 11» e «dai soggetti finanziatori». Il perfezionamento dell'operazione
attende il realizzarsi di alcune condizioni, tra cui l'accordo con i
finanziatori - tra cui spiccano Intesa Sanpaolo e Unicredit, oltre a Pirelli -
sulla rimodulazione del debito, la disponibilità degli stessi finanziatori e dei
soci a sottoscrivere e garantire l'aumento di capitale. Inoltre occorreranno
l'attestazione del pano e, come già visto in altri casi di ristrutturazione
societaria, il via libera della Consob all'esenzione dall'obbligo di Opa. Quanto
al capitolo governance, dopo le rassicurazioni ai nuovi investitori, eccone la
traduzione pratica: Caputi sarà vice presidente di Prelios «con deleghe
specifiche per la strategia e lo sviluppo». Nel frattempo, in vista
dell'assemblea che dovrà dare il via libera definitivo all'aumento e al nuovo
statuto della società, verrà definito nei dettagli il piano industriale che  -
secondo le linee guida già approvate - vedrà la società focalizzarsi sulla
gestione e sui servizi per portafogli immobilairi e asset bancari, con la
progressiva dismissioni delle attività di coinvestimento.

LOAD-DATE: December 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             383 of 1000 DOCUMENTS


                                   La Stampa

                            22 dicembre 2012 sabato
                               NAZIONALE EDIZIONE

Mohawk acquista ceramiche Marazzi per 1,17 miliardi

SECTION: ECONOMIA; Pag. 28

LENGTH: 80 parole


L'americana Mohawk Industries  ha annunciato l'accordo definitivo per comprare
l'industria italiana Marazzi, con l'obiettivo di creare «un gruppo leader al
mondo nel settore delle piastrelle di ceramica». Il valore dell'operazione - che
ha avuto come advisor Barclays e Mediobanca - è di 1,17 miliardi di euro, circa
1,5 miliardi di dollari.  La società prevede di concludere l'operazione entro i
primi tre mesi del 2013: «nell'anno aumenterà il valore economico per gli
azionisti».

LOAD-DATE: December 24, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             384 of 1000 DOCUMENTS


                                   La Stampa

                            22 dicembre 2012 sabato
                               NAZIONALE EDIZIONE

Mattioli: "Fiat e Tav ci danno ottimismo"

BYLINE: marina cassi

SECTION: REGIONALE; Pag. 49

LENGTH: 566 parole


Ci prova a instillare un po' di ottimismo Licia Mattioli, la nuova,
effervescente presidente dell'Unione industriale.   E, tra le ragioni per
chiudere un 2012 durissimo senza abbandonarsi allo sconforto, indica la Fiat e
le sue scelte. Dice: «Ho sempre creduto nella Fiat e negli impegni che il
Lingotto aveva annunciato. È  un'azienda, non una onlus;  dunque, se investe nel
Paese, è perché ci crede». E aggiunge: «Diciassette nuovi modelli sono tanti e
puntare sul polo del lusso è vincente, perché si tratta di un segmento che
tiene». E lancia a Marchionne un invito: «Dopo gli annunci fatti a Melfi, adesso
ci aspettiamo la presentazione a Grugliasco della nuova Maserati». Mattioli non
ha dubbi sul futuro della Fiat e neppure su quello di Mirafiori: «Con i suoi
investimenti la Fiat non solo fornisce credibilità al Paese, ma sicuramente
offre anche un aiuto al nostro indotto che sta particolarmente soffrendo per la
crisi dell'auto». In attesa  che a fine gennaio o inizio febbraio anche a
Mirafiori e Grugliasco si replichi una giornata come quella dell'altro giorno
nello stabilimento lucano, Mattioli  enuncia le altre ragioni di ottimismo sul
futuro della città. Spiega: «La Tav è finalmente  stata sbloccata e di questo
ringrazio il governo.

E a gennaio sarà inaugurata la nuova stazione di Porta Susa».Legge  in questi
segnali qualche minima traccia per guardare  con un po' di ottimismo al futuro.
E scrutando le slide che l'ufficio studi dell'Unione industriale ha elaborato
per l'indagine trimestrale, coglie un nuovo segnale. Piccolo anche lui, ma
reale. Il diagramma sulle aspettative delle imprese per il primo trimestre del
2013  mostra una nuova lieve impennata. Insomma: si può dire che è stato
raggiunto il punto più basso del ciclo recessivo? È  presto per dare una
risposta certa. Ma, se non altro, non c'è un peggioramento in quello che gli
imprenditori si aspettano dai prossimi mesi.Come sempre,  guarda al domani con
meno timori chi più esporta e, malgrado la gelata del secondo semestre di
quest'anno, Torino ha incrementato le sue esportazioni  del 4,4%.Gli
imprenditori torinesi, spronati dalle tante crisi, hanno fatto di tutto per
esportare di più verso i nuovi ricchi mercati. Dal 2000 a oggi l'export verso la
Cina è salito del 288% e verso i Bric del 213. Tanto. Ma l'Italia nel suo
insieme  ha fatto meglio  con un più 508 e un più 387%. E la Germania ci ha
lasciati drammaticamente indietro: il suo export verso la Cina, ad esempio, è
balzato del 1084 per cento.Questi dati fanno dire a Mattioli che uno degli
obiettivi dei prossimi mesi è aiutare ancora di più le imprese a
internazionalizzarsi. E ha ricordato: «C'è la nuova delibera regionale che
stanzia 20 milioni  per sostenere le aziende sui mercati esteri».Ma la priorità
assoluta, per la presidente dell'Unione, è «salvare le imprese che ci sono e che
sono in difficoltà». Assicura che il progetto con  Regione e banche  sta andando
avanti. E  lega la sopravvivenza di moltissime imprese ai pagamenti della
pubblica amministrazione. Polemizza: «Un fallimento su cinque è dovuto ai
mancati  pagamenti. Una cosa inconcepibile. È inutile fare le leggi sui termini
di pagamenti se poi sono gli enti pubblici a non pagare». Il 58,7% delle imprese
del campione dell'Unione denuncia ritardi nei pagamenti che ormai mediamente
sono arrivati a 106 giorni,  due in più rispetto al dicembre  dello scorso anno.

LOAD-DATE: December 24, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             385 of 1000 DOCUMENTS


                                   La Stampa

                            22 dicembre 2012 sabato
                                TORINO EDIZIONE

Mattioli: "Fiat e Tav ci danno ottimismo"

BYLINE: marina cassi

SECTION: CRONACA; Pag. 55

LENGTH: 566 parole


Ci prova a instillare un po' di ottimismo Licia Mattioli, la nuova,
effervescente presidente dell'Unione industriale.   E, tra le ragioni per
chiudere un 2012 durissimo senza abbandonarsi allo sconforto, indica la Fiat e
le sue scelte. Dice: «Ho sempre creduto nella Fiat e negli impegni che il
Lingotto aveva annunciato. È  un'azienda, non una onlus;  dunque, se investe nel
Paese, è perché ci crede». E aggiunge: «Diciassette nuovi modelli sono tanti e
puntare sul polo del lusso è vincente, perché si tratta di un segmento che
tiene». E lancia a Marchionne un invito: «Dopo gli annunci fatti a Melfi, adesso
ci aspettiamo la presentazione a Grugliasco della nuova Maserati». Mattioli non
ha dubbi sul futuro della Fiat e neppure su quello di Mirafiori: «Con i suoi
investimenti la Fiat non solo fornisce credibilità al Paese, ma sicuramente
offre anche un aiuto al nostro indotto che sta particolarmente soffrendo per la
crisi dell'auto». In attesa  che a fine gennaio o inizio febbraio anche a
Mirafiori e Grugliasco si replichi una giornata come quella dell'altro giorno
nello stabilimento lucano, Mattioli  enuncia le altre ragioni di ottimismo sul
futuro della città. Spiega: «La Tav è finalmente  stata sbloccata e di questo
ringrazio il governo.

E a gennaio sarà inaugurata la nuova stazione di Porta Susa».Legge  in questi
segnali qualche minima traccia per guardare  con un po' di ottimismo al futuro.
E scrutando le slide che l'ufficio studi dell'Unione industriale ha elaborato
per l'indagine trimestrale, coglie un nuovo segnale. Piccolo anche lui, ma
reale. Il diagramma sulle aspettative delle imprese per il primo trimestre del
2013  mostra una nuova lieve impennata. Insomma: si può dire che è stato
raggiunto il punto più basso del ciclo recessivo? È  presto per dare una
risposta certa. Ma, se non altro, non c'è un peggioramento in quello che gli
imprenditori si aspettano dai prossimi mesi.Come sempre,  guarda al domani con
meno timori chi più esporta e, malgrado la gelata del secondo semestre di
quest'anno, Torino ha incrementato le sue esportazioni  del 4,4%.Gli
imprenditori torinesi, spronati dalle tante crisi, hanno fatto di tutto per
esportare di più verso i nuovi ricchi mercati. Dal 2000 a oggi l'export verso la
Cina è salito del 288% e verso i Bric del 213. Tanto. Ma l'Italia nel suo
insieme  ha fatto meglio  con un più 508 e un più 387%. E la Germania ci ha
lasciati drammaticamente indietro: il suo export verso la Cina, ad esempio, è
balzato del 1084 per cento.Questi dati fanno dire a Mattioli che uno degli
obiettivi dei prossimi mesi è aiutare ancora di più le imprese a
internazionalizzarsi. E ha ricordato: «C'è la nuova delibera regionale che
stanzia 20 milioni  per sostenere le aziende sui mercati esteri».Ma la priorità
assoluta, per la presidente dell'Unione, è «salvare le imprese che ci sono e che
sono in difficoltà». Assicura che il progetto con  Regione e banche  sta andando
avanti. E  lega la sopravvivenza di moltissime imprese ai pagamenti della
pubblica amministrazione. Polemizza: «Un fallimento su cinque è dovuto ai
mancati  pagamenti. Una cosa inconcepibile. È inutile fare le leggi sui termini
di pagamenti se poi sono gli enti pubblici a non pagare». Il 58,7% delle imprese
del campione dell'Unione denuncia ritardi nei pagamenti che ormai mediamente
sono arrivati a 106 giorni,  due in più rispetto al dicembre  dello scorso anno.

LOAD-DATE: December 24, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             386 of 1000 DOCUMENTS


                                   La Stampa

                            21 dicembre 2012 venerdì
                               NAZIONALE EDIZIONE

Salgono Fiat e Finmeccanica Bene Rcs, Mediaset e Astaldi

BYLINE: Sandra; Riccio

SECTION: ECONOMIA; Pag. 27

LENGTH: 165 parole


Seduta poco mossa per  Piazza Affari che ha chiuso la  settimana in lieve
rialzo. L'indice Ftse Mib  ha guadagnatolo 0,41% a 16.399 punti mentre l'All
Share ha segnato +0,36% a 17.299,67 punti. Dopo il rally dei giorni scorsi i
titoli bancari hanno rallentato la corsa. In calo Mps (-0,18%), nel giorno
dell'accordo sul personale con i sindacati, e Unicredit (-0,21%). Invariata
Intesa Sanpaolo mentre sono cresciute Bpm (+0,89%) e Mediobanca (+2,5%).In
rialzo la Fiat (+1,42%) nel giorno della visita del premier Mario Monti a Melfi,
dove l'ad Sergio Marchionne ha annunciato un investimento da un miliardo  per lo
stabilimento. Cresce anche Finmeccanica (+2,56%) in attesa di novità sulla
cessione di Ansaldo Energia.  Bene Astaldi (+1,79%) che ha siglato un contratto
da 2,2 miliardi per l'anello autostradale di San Pietroburgo. Autogrill sale del
3,71%, bene anche  gli editoriali con Mediaset (+3,03%) e Rcs (+3,2%)
all'indomani della presentazione delle linee guida del  piano al 2015.

LOAD-DATE: December 23, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             387 of 1000 DOCUMENTS


                                   La Stampa

                            18 dicembre 2012 martedì
                               NAZIONALE EDIZIONE

Giù lo spread, boom di Mps Rimbalza Fiat, in rosso Telecom

BYLINE: Luigi; Grassia

SECTION: ECONOMIA; Pag. 35

LENGTH: 162 parole


Ancora una seduta positiva per la Borsa di Milano, la migliore in Europa con
l'indice Ftse Mib +0,61% e l'All Share +0,60% sostenuti dal comparto bancario.
Buone notizie dal fronte dello spread in calo a 319 punti.Brilla Mps (+6,09%)
che incassa il via libera europeo ai «Monti bond» (un piano di
ricapitalizzazione da 3,9 miliardi sotto forma di strumenti ibridi). Rialzi per
Mediobanca (+2,28%), Unicredit (+0,28%) e Intesa Sanpaolo (+0,63%) e per le
popolari Bper +3,22% e Banco Popolare +2,6%. Cauto rialzo per Generali (+0,76%).
Nel comparto industriale rimbalza Fiat (+3,36%), , Pirelli lima lo 0,17% mentre
sale Finmeccanica (+1,3%). Bene gli energetici, con Eni +0,39% ed Enel +1,24%,
Saipem  -0,6%. In rosso Telecom (-1,13%).In vari settori recupera Mediaset
(+2,3%), sale Diasorin (+1,38%), in calo Luxottica (-0,26%) e Ferragamo
(-0,54%). Fuori dal Ftse Mib risale sul finale Rcs (+0,55%). In calo Camfin
(-1,25%), invariata Prelios alla vigilia dell'assemblea.

LOAD-DATE: December 20, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             388 of 1000 DOCUMENTS


                                   La Stampa

                            14 dicembre 2012 venerdì
                               NAZIONALE EDIZIONE

Corrono le Banche popolari Un boom per Italcementi

BYLINE: Luigi; Grassia

SECTION: ECONOMIA; Pag. 27

LENGTH: 160 parole


Indifferente alle turbolenze della politica italiana, ma sensibile (in positivo)
alle ottime notizie dall'Europa (unione bancaria e aiuti alla Grecia), la Borsa
di Milano chiude un'altra seduta in rialzo con l'indice Ftse Mib +0,64% e l'All
Share +0,66%.  Nel  comparto bancario acquisti su Bpm (+4,84%), Bper (+4,56%) e
Ubi (+4,55%). Bene anche Mediobanca (+2,26%) e Intesa Sanpaolo (+1,11%), mentre
si muovono appena Mps (+0,30%) e Unicredit (+0,17%).Nell'energia, bene Enel
(+1,66%), quasi ferma Eni (-0,06%), giù Saipem (-1,10%). Nel comparto
industriale andamento divergente in casa del Lingotto, con il titolo Fiat +2,72%
mentre la cugina Industrial va giù dello 0,18%. Bene Finmeccanica (+2,02%) e
Mediaset (+1,49%). Fuori dal Ftse Mib, in gran spolvero Italcementi (+15,58%)
all'indomani della presentazione del piano che prevede tagli drastici e la cassa
integrazione per più di 600 dipendenti; male per i lavoratori, ma il mercato
azionario ha apprezzato.

LOAD-DATE: December 16, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             389 of 1000 DOCUMENTS


                                   La Stampa

                            14 dicembre 2012 venerdì
                                TORINO EDIZIONE

Il presepe Ugaf

SECTION: CRONACA; Pag. 54

LENGTH: 67 parole


Come tutti gli anni l'UGAF (Associazione Seniores Aziende Fiat) realizza un
grande Presepe animato da oltre 100 statuine in movimento, aperto al pubblico
torinese. Quest'anno è stato montato nel Centro Storico Fiat, in via Chiabrera
20 e sarà aperto da oggi fino al 6 gennaio (esclusi i giorni 24, 25, 26, 31
dicembre e 1° Gennaio). Si può visitare,gratis,  assieme a tutto il museo del
Centro Storico Fiat.

LOAD-DATE: December 16, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             390 of 1000 DOCUMENTS


                                   La Stampa

                           12 dicembre 2012 mercoledì
                               NAZIONALE EDIZIONE

Fiat Industrial, sì di Exor a fusione con Cnh

SECTION: ECONOMIA; Pag. 31

LENGTH: 66 parole


Exor ha sottoscritto  un accordo per la fusione di tutte le sue azioni Fiat
Industrial  con Cnh Global.  L'intesa avrà termine con l'approvazione delle
delibere di fusione da parte delle Assemblee delle società interessate. Lo
comunica una nota della holding della famiglia Agnelli confermando quanto già
comunicato il 26 novembre scorso in merito all'operazione di fusione tra Fiat
Industrial e Cnh.

LOAD-DATE: December 14, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             391 of 1000 DOCUMENTS


                                   La Stampa

                           12 dicembre 2012 mercoledì
                               NAZIONALE EDIZIONE

Parmalat, indagati Tatò e l'ad Guérin

BYLINE: paolo colonnello

SECTION: ECONOMIA; Pag. 33

LENGTH: 496 parole


Il sospetto degli inquirenti, condensato nel reato di appropriazione indebita
aggravata contestato al nuovo consiglio d'amministrazione Parmalat, è che dietro
l'operazione che ha portato l'estate scorsa i francesi di Lactalis ad acquistare
attraverso la controllata di Collecchio la maggioranza di un'altra controllata
americana, Lactalis Usa, si sia nascosto il tentativo di depauperare il
"tesoretto" dell'azienda casearia parmigiana, accumulato dall'ex amministratore
delegato Enrico Bondi dopo il crack dei Tanzi del 2003: 1 miliardo e mezzo di
euro. E' questo il motivo che ha spinto ieri la Procura di Parma, pm Lucia
Russo, a ordinare alla Guardia di Finanza una serie di perquisizioni e
acquisizioni tra le società che hanno partecipato all'operazione finanziaria: da
Parmalat a Lactalis Italia(sede a Milano) ai revisori della Pricewaterhouse
Coopers (che in una nota ha precisato di avere un ruolo assai limitato nella
vicenda, a Mediobanca e allo studio legale Durso, Gatti e Bianchi. Sono sei le
informazioni di garanzia ai membri del Cda di Collecchio, nominati dai francesi
di Lactalis, colosso agroalimentare controllato dalla famiglia Besnier presente
in 148 paesi e con oltre 38 mila dipendenti.

In serata Parmalat ha diffuso una nota in cui precisa che «sono state notificate
informazioni di garanzia per il reato di appropriazione indebita aggravata» nei
confronti del presidente, Franco Tatò, dell'amministratore delegato Yvon Guèrin,
del direttore generale operativo Antonio Vanoli, nonché dei consiglieri
Francesco Gatti, Marco Reboa e Antonio Sala.    Parmalat, prosegue la nota,  «ha
fornito e continua a fornire all'Autorità inquirente la massima collaborazione,
nel convincimento della correttezza del proprio operato».Lactalis aveva
conquistato la quasi totalità di azioni Parmalat nel 2011, dopo aver lanciato
un'Opa. Operazione che aveva suscitato  polemiche perché giunta al termine del
risanamento operato dalla gestione di Enrico Bondi. L'indagine, nata su
iniziativa della Procura di Parma in seguito a un procedimento civile richiesto
dai soci di minoranza sull'amministrazione del gruppo Parmalat a cui si è
affiancata una segnalazione Consob, contesta due aggravanti del reato di
appropriazione indebita: il grave danno patrimoniale e l'abuso di relazioni di
prestazioni d'opera perché gli illeciti sarebbero stati commessi dai dirigenti
del gruppo nell'ambito delle proprie funzioni. L'ipotesi nel fascicolo è  che
l'acquisizione da parte di Parmalat di Lactalis Usa abbia nascosto un ingente
trasferimento infragruppo di denaro, portando via dall'Italia un patrimonio.
L'operazione era considerata sospetta in quanto Parmalat  aveva comprato a un
prezzo di 960 milioni di dollari l'azienda americana Lag (Lactalis American
Group), anch'essa di proprietà del gruppo francese che fa capo a Bsa Sa, società
lussemburghese della famiglia Besnier, trasferendo di fatto buona parte del
tesoretto di 1,5 milioni di euro accumulato da Parmalat.

LOAD-DATE: December 14, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             392 of 1000 DOCUMENTS


                                   La Stampa

                            11 dicembre 2012 martedì
                               NAZIONALE EDIZIONE

Costa tornerà in utile nel 2013

BYLINE: teodoro chiarelli

SECTION: ECONOMIA; Pag. 30

LENGTH: 446 parole


Chiuderà con una leggera perdita («small loss») il 2012, l'annus horribilis di
Costa Crociere. La tragedia della Costa Concordia e la più pesante crisi
economica del dopoguerra hanno inevitabilmente lasciato i segni su una società
che solo un anno fa era fra le dieci più profittevoli in Italia secondo
Mediobanca. Nonostante questo, assicura il nuovo amministratore delegato, il
quarantanovenne tedesco Michael Thamm che ha rilevato il timone della compagnia
dalle mani di Pier Luigi Foschi (che rimane presidente), a livello consolidato
di gruppo (ossia con le controllate Aida e Iberocruceros) la compagnia di
navigazione genovese chiuderà con un leggero utile.

E le previsioni per il prossimo anno? «Nel settore delle crociere abbiamo di
fronte anni di crescita - insiste Thamm - e riteniamo che il 2013 possa essere
positivo». Thamm è a Marghera alla sua prima uscita pubblica ufficiale in
occasione dell'inizio della costruzione nello stabilimento Fincantieri della
nuova ammiraglia del gruppo, Costa Diadema, che verrà consegnata nell'ottobre
del 2014. Un colosso da 132.500 tonnellate di stazza, 306 metri di lunghezza,
4.947 passeggeri, 1.253 membri d'equipaggio, 1.854 cabine. Un condensato del
migliore made in Italy che coinvolgerà mille addetti del cantiere e altri 2.500
nell'indotto. Oltre 550 milioni di euro il valore dell'investimento e circa 400
le imprese esterne interessate soprattutto all'allestimento, la maggior parte
delle quali sono italiane.Il direttore generale Gianni Onorato annuncia nei
prossimi mesi Costa avvierà un progressivo aumento del prezzo delle crociere,
dopo che durante la stagione estiva e autunnale la compagnia, come del resto i
concorrenti, aveva attuato una politica di forte riduzione dei pacchetti
vacanze. «Non torneremo ai livelli del 2011 - spiega - ma certamente dobbiamo
tornare verso livelli più normali, anche se quelli che praticheremo saranno
comunque prezzi accessibili».Grande soddisfazione da parte dell'amministratore
delegato di Fincantieri, Giuseppe Bono: «Siamo un gruppo che continua a produrre
reddito e vogliamo mantenere sana questa azienda. Le commesse saranno assegnate
ai diversi stabilimenti sulla base dell'efficienza raggiunta da ognuno». E
l'indiscrezione sull'intenzione di Cassa Depositi e Prestiti di cedere una quota
del suo pacchetto del 100% di Fincantieri, magari in vista di una possibile
quotazione? Bono si toglie un sassolino dalla scarpa: «In tempi non sospetti
avevo proposto che Fincantieri fosse quotata in Borsa e ci è stato impedito.
Quindi io auspico che Fincantieri possa tornare a questo disegno. Abbiamo
bisogno di capitali per crescere e non si può certo chiederli allo Stato».

LOAD-DATE: December 13, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             393 of 1000 DOCUMENTS


                                   La Stampa

                            11 dicembre 2012 martedì
                               NAZIONALE EDIZIONE

IL PUNTO Giù Mps, Unicredit e Intesa Brilla Stm, sale Mediaset

BYLINE: Luigi; Grassia

SECTION: ECONOMIA; Pag. 31

LENGTH: 151 parole


Come era prevedibile la reazione della Borsa alla fine del governo Monti è stata
negativa.   In chiusura l'indice Ftse Mib cede il 2,20% e l'All Share il 2,01%.A
Piazza Affari cadono i titoli delle banche: la maglia nera va a Mps (-5,85%)
mentre Unicredit e Intesa Sanpaolo cedono il 5,15%. Giù le popolari (Banco
Popolare -5,69%, Bpm -5,61%) e Mediobanca -3,19%. Pesanti Mediolanum (-5,98%) e
Generali (-3%). Nel comparto industriale Fiat fa -3,49% mentre Pirelli se la
cava lima invece lo 0,06%. Brillante, in controtendenza, Stm (+4,23%) dopo
l'approvazione del piano strategico con l'uscita dalla joint-venture con
Ericsson. Sale Mediaset (+2,05%) dopo la conferma del ritorno in campo di Silvio
Berlusconi. Tra i titoli positivi anche Autogrill (+1,51%). Giù Telecom
(-3,26%). Fra gli energetici chiude sopra la parità Eni (+0,11%) mentre Enel
cede l'1,91%. Atlantia mette la retromarcia e perde il 3,15%.

LOAD-DATE: December 13, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             394 of 1000 DOCUMENTS


                                   La Stampa

                             8 dicembre 2012 sabato
                               NAZIONALE EDIZIONE

Scivoloni per A2A e Saipem Si salva Fiat, corre Impregilo

BYLINE: Luigi; Grassia

SECTION: ECONOMIA; Pag. 27

LENGTH: 152 parole


Le Borse europee chiudono la settimana poco mosse mentre i timori di una
possibile crisi di governo in arrivo penalizzano Milano: l'indice Ftse Mib
lascia sul terreno lo 0,86% e l'All Share lo 0,84%. Sono andate male soprattutto
le banche ma sono risultati in difficoltà anche molti industriali. Nel comparto
del credito guadagna solo Bpm (+0,49%) mentre perdono Mediobanca (-2,33%), Mps
(-1,11%), Unicredit (-1,3%), Intesa Sanpaolo (-0,93%) e Ubi (-0,32%). Giù anche
Mediolanum (-3,08%) e Generali (-1,07%).Debole il settore dell'energia con A2A
(-2,83%) a Enel (-1,27%) , Saipem (-2,79%) e Snam (-0,71%). Più contenute le
perdite di Eni (-0,17%). Tra gli industriali bene Impregilo (+3,41%) e Fiat
(+0,84%), perdono invece Fiat Industrial (-1,38%), Ansaldo Sts (-2,2%) e
Finmeccanica (-0,53%). Non brilla  il lusso:  Tod's -1,3%, Ferragamo -0,41% e
Luxottica -0,16%. Giù  Autogrill (-0,97%) e Lottomatica (-1,37%).

LOAD-DATE: December 10, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             395 of 1000 DOCUMENTS


                                   La Stampa

                             8 dicembre 2012 sabato
                               NAZIONALE EDIZIONE

Fiat Poland deve ridurre Al via tagli per 1500 posti

BYLINE: TEODORO CHIARELLI

SECTION: ECONOMIA; Pag. 24

LENGTH: 505 parole


La crisi dell'auto morde sempre più in Europa e finisce per ripercuotersi sullo
stabilimento che sino a poco tempo fa era il fiore all'occhiello di Fiat nel
Vecchio Continente: la fabbrica di Tychy in Polonia. Fiat Auto Poland, divisione
polacca del Lingotto, prevede un'eccedenza di circa 1.500 persone. L'annuncio è
stato dato ieri nel corso di un incontro a Bielsko Biala tra i vertici della
controllata Fiat dell'Europa Orientale e le organizzazioni sindacali.«Fiat Auto
Poland - si legge in una nota - ha espresso alle la volontà di iniziare
immediatamente una trattativa per trovare soluzioni compatibili per la gestione
delle eccedenze». Nel frattempo ha già avviato «la procedura di legge per la
riduzione collettiva di personale». Obiettivo: scendere dagli attuali 5 mila a
3.500 addetti, accompagnando i licenziamenti - in mancanza di ammortizzatori
sociali come la cassa integrazione in Italia - con incentivi economici.La
domanda di autovetture in Europa è negativa in particolare in alcuni paesi, come
l'Italia, verso i quali è diretta la maggior parte delle esportazioni delle
vetture prodotte a Tychy sinora: la "vecchia" Panda, la 500, la Ypsilon e,
grazie a un accordo con la Ford, la Ka.

Il mercato europeo, dopo il picco di 16 milioni nel 2007, è in costante discesa,
anno dopo anno. Le previsioni per il 2012 sono di un ulteriore calo tra i 12,5 e
i 12,8 milioni. Proprio il segmento A, al quale appartengono le vetture prodotte
a Tychy, è quello che più ne ha risentito. Anche il mercato polacco evidenzia
una flessione di oltre il 20% rispetto all'anno 2008, con i conseguenti riflessi
negativi sulla vendita di vetture Fiat.A fine anno cesserà la produzione a Tychy
della vecchia Panda (la nuova viene realizzata in Italia, a Pomigliano d'Arco
vicino a Napoli) in quanto non risponde alla normativa "Euro 5". Malgrado la 500
continui a essere una delle vetture più apprezzate nel suo segmento (ha da poco
raggiunto quota 1 milione) e prosegua nello stabilimento la produzione della
Lancia Ypsilon e della Ford Ka, l'andamento dei mercati e le previsioni negative
per il futuro determinano forti difficoltà in Fiat Auto Poland. Quest'anno,
spiegano al Lingotto, la produzione non raggiungerà le 350 mila vetture rispetto
alle oltre 600 mila del 2009. Nel 2013 andrà peggio: si stima una produzione
inferiore a 300 mila unità. La metà rispetto ad appena quattro anni
prima.L'azienda ha sottolineato che, a causa del forte calo dei volumi
produttivi, sarà necessario modificare l'organizzazione dello stabilimento
passando da tre a due turni lavorativi e rivedere la struttura commerciale che
verrà adattata allo scenario attuale. E a rappresentare gli interessi delle case
costruttrici europee in questa fase di crisi acuta sarà anche il prossimo anno
Sergio Marchionne. L'amministratore delegato di Fiat e Chrysler è stato
confermato, al termine della riunione svoltasi ieri a Bruxelles, alla guida
dell'Acea per il 2013. Fra le priorità, continuare a spingere per una politica
industriale di respiro da parte Ue.

LOAD-DATE: December 10, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             396 of 1000 DOCUMENTS


                                   La Stampa

                           5 dicembre 2012 mercoledì
                               NAZIONALE EDIZIONE

Exploit di Montepaschi e Ubi Bene Finmeccanica e Telecom

BYLINE: Luigi; Grassia

SECTION: ECONOMIA; Pag. 25

LENGTH: 152 parole


Lo spread si mantiene sui 300 punti con puntate all'ingiù fino a 296 e la Borsa
di Milano chiude in rialzo, con l'indice Ftse Mib che guadagna l'1,04% e l'All
Share che fa +0,94%.  A trainare Piazza Affari  sono state soprattutto le banche
con Mps che incassa il 6,86% mentre  Ubi  fa +4,26%, Unicredit +2,51%, Banco
Popolare +2,37%, Bpm +2,07% e Mediobanca +2,01%. Bene anche Intesa Sanpaolo
(+1,53%) e Generali +1,77%.Nell'energia quotazioni in salita per A2A (+1,51%),
Enel (+1,5%) Enel Green Power (+1,37%) e Eni (+0,55%). Negative invece Terna
(-0,34%), Saipem (-0,32%) e Snam (-0,29%). In ordine sparso gli industriali con
Finmeccanica che recupera il 2,39%, Fiat l'1,02% e Pirelli lo 0,34% mentre sono
in calo Tenaris (-1,17%) e Fiat Industrial (-0,24%). Telecom sale del 2,07% e
Ansaldo Sts dello 0,8%. Nel  settore del lusso Luxottica incassa un + 0,83%,
Tod's cresce dello 0,79% e Ferragamo dello 0,23%

LOAD-DATE: December 7, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             397 of 1000 DOCUMENTS


                                   La Stampa

                           5 dicembre 2012 mercoledì
                               NAZIONALE EDIZIONE

Equinox si allea con Clessidra Pronta l'offerta per Ti Media

BYLINE: luca fornovo

SECTION: ECONOMIA; Pag. 22

LENGTH: 395 parole


Si alza il velo, almeno in parte, sulle offerte vincolanti per Ti Media, la
controllata di Telecom Italia che possiede le tv La7 e Mtv. Ieri Cairo
Communication e i fondi di private equity Equinox e Clessidra hanno presentato
le loro offerte vincolanti. Non è invece ancora uscita allo scoperto H3G, mentre
Discovery sembra aver fatto un passo indietro.Entro oggi gli advisor Mediobanca
e Citi prepareranno l'informativa sulle offerte da presentare al Cda di Telecom
che domani  farà il punto sulle proposte arrivate al tavolo del direttore
finanziario Piergiorgio Peluso.

«Sì, abbiamo presentato oggi un'offerta» ha confermato Salvatore Mancuso
fondatore di Equinox che ha affiancato Clessidra in questa seconda fase del
processo di vendita puntando, secondo indiscrezioni di stampa, all'intera Ti
Media per circa 300 milioni. Ieri in Borsa il titolo Ti Media  ha chiuso a 0,16
euro. Resta in gara per La7 anche Urbano Cairo. Secondo quanto si apprende
l'imprenditore, già concessionario della pubblicità per Ti Media, ha presentato,
assistito da Lazard, un'offerta vincolante che riguarda solo i canali
televisivi. Ci sarebbe  più incertezza sulla proposta di H3G. Per la società
guidata da Vincenzo Novari si era parlato di un'offerta attorno ai 250 milioni
per tutto il perimetro di Ti Media. Offerta  subordinata però al via libera
dell'azionista cinese Hutchison Whampoa, che però tarda ad arrivare.L'attenzione
ora è puntata su Tarak Ben Ammar che oggi  dovrebbe annunciare un accordo con un
partner internazionale  per effettuare acquisizioni strategiche nel settore
della tv in Italia. Si tratta di un fondo sovrano mediorientale, probabilmente
del Qatar. Il finanziere però in passato ha negato un suo interesse, e molti
fanno notare il suo potenziale conflitto essendo amministratore sia di Telecom
che di Mediobanca. In Borsa poi il titolo è apparso trascurato (-0,18%). Sarà il
Cda di Telecom in agenda domani  a trarre le conclusioni, come anticipato dal
presidente Franco Bernabè. Un appuntamento che avrà tutti i temi caldi sul
tavolo e tra questi anche la Rete. «Abbiamo firmato un accordo di riservatezza
ed è in corso un confronto, Cassa depositi e prestiti  per missione è al
servizio dell'economia del Paese con attenzione prioritaria alle infrastrutture,
quindi siamo attenti e interessati» ha ripetuto il presidente della Cassa Franco
Bassanini.

LOAD-DATE: December 7, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             398 of 1000 DOCUMENTS


                                   La Stampa

                           5 dicembre 2012 mercoledì
                               NAZIONALE EDIZIONE

Passera: «Preoccupato su Fiat»

SECTION: ECONOMIA; Pag. 22

LENGTH: 104 parole


Il ministro dello sviluppo, Corrado Passera si è detto «molto preoccupato» per
la Fiat, visto che non vede «la determinazione a superare la crisi con gli
investimenti e la volontà nel campo dell'auto».   Secondo il ministro,  «siamo
in una situazione di non chiarezza degli investimenti e di perdita di peso del
marchio Fiat in Europa, a cui mi immagino si risponderà con concretezza. Ma la
determinazione a superare la crisi con gli investimenti nel campo dell'auto non
la vedo». E sul ruolo del governo sul Lingotto, Passera è tornato a  ribadire:
«Noi ci stiamo impegnando per fare la nostra parte, fin dove è possibile».

LOAD-DATE: December 7, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             399 of 1000 DOCUMENTS


                                   La Stampa

                            4 dicembre 2012 martedì
                               NAZIONALE EDIZIONE

BYLINE: TEODORO CHIARELLI

SECTION: ECONOMIA; Pag. 25

LENGTH: 362 parole


Mentre in Europa rimangono pesanti incertezze e preoccupazioni, Fiat Chrysler
continua a crescere a due cifre nelle Americhe: Stati Uniti e Brasile. Le nuove
immatricolazioni in Italia di Fiat a novembre sono diminuite del 16,5% a 31.649
unità, contro le 37.924 di un anno fa.  La quota di mercato si è però attestata
al 29,7%, in crescita rispetto al 28,4% di un anno fa (in ottobre la quota era
del 29,14%).  «In un mercato molto negativo - spiega il Lingotto - a novembre il
gruppo Fiat  ottiene una quota del 29,7%, ossia 1,3 punti percentuali in più
rispetto a ottobre 2011». Anche per il marchio Fiat il risultato di novembre è
migliore del mercato: vende più di 23 mila vetture e ottiene una quota del
21,8%, in aumento rispetto a un anno fa di 1,6 punti.

Nei primi undici mesi del 2012 le auto Fiat immatricolate sono oltre 276 mila e
la quota è del 21%, 0,2 punti in più rispetto al 2011.  Risultati decisamente
positivi, secondo Fiat, per la nuova 500L che ha già raccolto quasi 30 mila
ordini in Europa. Grande successo, in particolare, per la "open edition", già
ordinata da 5 mila clienti. Alfa Romeo in novembre immatricola 2.600 auto e
ottiene una quota del 2,5%. Intanto le immatricolazioni Chrysler negli Usa a
novembre sono aumentate del 14%: per la casa di Auburn Hills a Detroit si tratta
del trentaduesimo mese consecutivo di crescita. A trainare le vendite del gruppo
guidato da Sergio Marchionne sono stati soprattutto i marchi Dodge e Fiat. Il
primo ha fatto registrare un incremento del 32%, segnando il miglior novembre
degli ultimi cinque anni. Il marchio del Lingotto, invece, si è reso
protagonista per il nono mese consecutivo di un balzo record del 123%, con le
vendite della 500 berlina aumentate del 143% e della 500 cabrio del 41%.
Diminuite del 3%, le vendite di Jeep, che sconta l'uscita di produzione del
Liberty ad agosto. La Fiat brasiliana, a sua volta, ha realizzato da gennaio a
novembre una crescita dell'11,5%, conservando la leadership di mercato con una
quota del 24%. A novembre il Brasile ha complessivamente assorbito 296.969
vetture.  Fiat sta crescendo più del mercato brasiliano, aumentato del 6,3%
rispetto all'anno scorso.

LOAD-DATE: December 6, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             400 of 1000 DOCUMENTS


                                   La Stampa

                             3 dicembre 2012 lunedì
                               NAZIONALE EDIZIONE

SECTION: SPECIALI; Pag. 908

LENGTH: 1007 parole


Ho letto su Tuttosoldi lunedì 5 novembre un articolo sui rischi e il  rendimento
del bond Index Linked Notes "MB9" di Mediobanca, con le  percentuali di
probabilità matematica che il rendimento sia positivo  o negativo, secondo dati
di Assofinance. Quando ho sottoscritto tempo  fa il bond Rbs Obiettivo 8 per
cento (Royal Bank of Scotland), che  scadrà nel 2012, mi erano stati forniti
dalla banca tre possibili  scenari - negativo, positivo e intermedio - con i
rendimenti  effettivi alla scadenza nei 3 casi. Sono la stessa cosa? Pi.Ro.

e-mailNo. Quella obbligazione dà cedole pari all'8 per cento solo  quando
l'Euribor è maggiore dell'1,5 per cento e minore del 4,5 per  cento, altrimenti
sono pari a zero, e le ipotesi di rendimento rese  note dai collocatori si
riferiscono a previsioni, legate a possibili  andamenti dei tassi, scelte
arbitrariamente e non esaustive.  Assofinance, che aveva analizzato questo
prodotto all'emissione, ha  evidenziato che il valore teorico del bond (fair
value) è di 92,25  (75,52 il bond, componente non rischiosa, e16,73 il derivato,
componente rischiosa) e quindi i costi pagati dal lettore sono pari  al 7,75 per
cento. Secondo gli "scenari probabilistici" di  Assofinance (che non sono
"previsioni"), la probabilità che il  rendimento sia positivo è del 74,37 per
cento, con un valore medio di  145,53 (rispetto a 100), e quindi con un
rendimento medio annuo del  +3,82 per cento. La probabilità che il rendimento
sia negativo è del  25,63 per cento, con un valore medio di 74,23 (rispetto a
100), e  quindi con un rendimento medio annuo del -2,94 per cento. Chi volesse
avere questi "scenari" per il proprio bond può seguire l'esempio del  lettore e
richiederceli. Se Assofinance ha analizzato quel bond,  forniremo volentieri i
dati.Incrementi illegittimi canone  commercialeSono un artigiano e ho un negozio
con contratto  commerciale a scadenza 31/12/2011. Domando: è valida una disdetta
del  contratto inviata due anni prima della scadenza con nella stessa  richiesta
dell'aumento Istat, oltretutto in raccomandata senza  ricevuta di ritorno?
Oppure era necessaria una raccomandata specifica  con ricevuta di ritorno? Nel
frattempo, a voce, mi è stato chiesto un  aumento sul canone in corso di
contratto che ho versato. Pochi giorni  prima del 31/12/2011 (data di scadenza
del contratto) il locatario mi  ha chiesto un aumento dell'80% sul canone in
corso, che gli ho  versato al 1 gennaio 2012. La nuova quota è stata incassata;
solo  dopo 15 giorni ho ricevuto una lettera dall'avvocato in cui mi si  diceva
che il locatario voleva il locale oppure un aumento del 400%.  E' legale un
aumento così alto?G.D.1) La disdetta è valida anche se  molto anticipata. Niente
vieta che contenga la comunicazione  dell'aumento Istat. Salvo accordi
contrattuali diversi, la  raccomandata può essere senza ricevuta di ritorno.2)
L'aumento di  corso di contratto non è possibile: è previsto solo l'incremento
del  canone fino al 100 per cento del costo della vita. Per fare  legittimamente
un aumento del genere, occorreva chiudere  concordemente il contratto in corso e
concluderne uno nuovo, di sei  anni più sei di durata. Tuttavia l'illegittima
richiesta di un canone  superiore comporta la restituzione con gli interessi, ma
non la  novazione del contratto. Nel caso specifico è ipotizzabile anche un
comportamento del proprietario truffaldino, ai limiti del penale, ma  un'azione
in giudizio per provarlo, presenta rischi. 3) Non vi un  limite, se non quello
dettato dal buonsenso e dal mercato, alla  richiesta di un canone, ma solo in
caso di nuovo contratto, concluso  dopo la scadenza del precedente. Lavoro da
ottobre 1973Sono nato  il 27 settembre dell'anno 1953 e lavoro senza
interruzioni dal 15  ottobre 1973. Stante le vigenti norme quando potrò andare
in  pensione?Lorenzino GrippioloCalusoDeve raggiungere 42 anni e nove  mesi
circa di contribuzione, quindi dovrà attendere all'incirca  luglio 2016.Pensione
rinviata al 2019Nata nel 1953 ho lavorato dal  1972 al 2006 presso la pubblica
amministrazione maturando 33 anni e  cinque mesi di contributi. La riforma ha
portato la data della  pensione da 60 a 66 anni e undici mesi. Vorrei sapere se
nel 2019 la  pensione sarà calcolata sempre con il sistema retributivo.RosalbaLa
pensione sarà calcolata con il metodo retributivo. Sempreché una  possibile
riforma della riforma non "stringa" ancora di più il  sistema pensionistico. Ma
credo che non si possa arrivare fino a tale  punto! Iscrizione al Fondo
casalingheNata il 18 maggio 1953, ho  contributi per lavoro dipendente dal 1974
al 1982. Vorrei sapere se  posso iscrivermi al Fondo pensioni casalinghe
versando il minimo  mensile di 25,82 euro e in tal modo legare questi versamenti
a quelli  Inps?G.L.TorinoAttenzione: è bene che lasci perdere l'idea di
iscriversi al Fondo casalinghe e versare la cifra indicata. Primo:  essendo una
gestione semplicemente facoltativa (e quindi non  obbligatoria) non si possono
ad essa legare i versamenti come  lavoratrice dipendente, per cui questa ultima
contribuzione non potrà  essere "recuperata". Secondo: versando 25,82 euro al
mese dopo cinque  anni di versamento avrà una rendita di 8 euro al mese circa.
Sono  tutti motivi per i quali il Fondo è praticamente "chiuso per mancanza  di
clienti".Dipendente idraulico Nato il 18 novembre 1951 lavoro  nel settore
privato come dipendente idraulico. Ho 40 anni di  contributi di cui 8 come
autonomo. Quando posso andare in pensione? Camillo VergondiLei ha già raggiunto
il diritto a pensione. Deve  attendere solo l'apertura della finestra a giugno
2013 (18 mesi  perché ha anche contributi da lavoro autonomo). Dipendente
settore  commercioQuando potrò andare in pensione? Sono nato il 24 luglio  1952,
dipendente nel settore commerciale dal 1° gennaio 1976. Ho  anche 14 mesi di
servizio militare.Pasquale D. Se non ci sono state  e non ci saranno
interruzioni lei maturerà il diritto a pensione nel  corso del 2017, dopo avere
raggiunto almeno 43 anni e nove mesi di  contribuzione.

LOAD-DATE: December 5, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             401 of 1000 DOCUMENTS


                                   La Stampa

                             3 dicembre 2012 lunedì
                               NAZIONALE EDIZIONE

Bond, il calcolo del rendimento

SECTION: TUTTOSOLDI; Pag. 8

LENGTH: 991 parole


Ho letto su Tuttosoldi lunedì 5 novembre un articolo sui rischi e il rendimento
del bond Index Linked Notes "MB9" di Mediobanca, con le percentuali di
probabilità matematica che il rendimento sia positivo o negativo, secondo dati
di Assofinance. Quando ho sottoscritto tempo fa il bond Rbs Obiettivo 8 per
cento (Royal Bank of Scotland), che scadrà nel 2012, mi erano stati forniti
dalla banca tre possibili scenari - negativo, positivo e intermedio - con i
rendimenti effettivi alla scadenza nei 3 casi. Sono la stessa cosa? Pi.Ro.

e-mailNo. Quella obbligazione dà cedole pari all'8 per cento solo quando
l'Euribor è maggiore dell'1,5 per cento e minore del 4,5 per cento, altrimenti
sono pari a zero, e le ipotesi di rendimento rese note dai collocatori si
riferiscono a previsioni, legate a possibili andamenti dei tassi, scelte
arbitrariamente e non esaustive. Assofinance, che aveva analizzato questo
prodotto all'emissione, ha evidenziato che il valore teorico del bond (fair
value) è di 92,25 (75,52 il bond, componente non rischiosa, e16,73 il derivato,
componente rischiosa) e quindi i costi pagati dal lettore sono pari al 7,75 per
cento. Secondo gli "scenari probabilistici" di Assofinance (che non sono
"previsioni"), la probabilità che il rendimento sia positivo è del 74,37 per
cento, con un valore medio di 145,53 (rispetto a 100), e quindi con un
rendimento medio annuo del +3,82 per cento. La probabilità che il rendimento sia
negativo è del 25,63 per cento, con un valore medio di 74,23 (rispetto a 100), e
quindi con un rendimento medio annuo del -2,94 per cento. Chi volesse avere
questi "scenari" per il proprio bond può seguire l'esempio del lettore e
richiederceli. Se Assofinance ha analizzato quel bond, forniremo volentieri i
dati.Incrementi illegittimi
canone commercialeSono un artigiano e ho un negozio con contratto commerciale a
scadenza 31/12/2011. Domando: è valida una disdetta del contratto inviata due
anni prima della scadenza con nella stessa richiesta dell'aumento Istat,
oltretutto in raccomandata senza ricevuta di ritorno? Oppure era necessaria una
raccomandata specifica con ricevuta di ritorno? Nel frattempo, a voce, mi è
stato chiesto un aumento sul canone in corso di contratto che ho versato. Pochi
giorni prima del 31/12/2011 (data di scadenza del contratto) il locatario mi ha
chiesto un aumento dell'80% sul canone in corso, che gli ho versato al 1 gennaio
2012. La nuova quota è stata incassata; solo dopo 15 giorni ho ricevuto una
lettera dall'avvocato in cui mi si diceva che il locatario voleva il locale
oppure un aumento del 400%. E' legale un aumento così alto?G.D.1) La disdetta è
valida anche se molto anticipata. Niente vieta che contenga la comunicazione
dell'aumento Istat. Salvo accordi contrattuali diversi, la raccomandata può
essere senza ricevuta di ritorno.2) L'aumento di corso di contratto non è
possibile: è previsto solo l'incremento del canone fino al 100 per cento del
costo della vita. Per fare legittimamente un aumento del genere, occorreva
chiudere concordemente il contratto in corso e concluderne uno nuovo, di sei
anni più sei di durata. Tuttavia l'illegittima richiesta di un canone superiore
comporta la restituzione con gli interessi, ma non la novazione del contratto.
Nel caso specifico è ipotizzabile anche un comportamento del proprietario
truffaldino, ai limiti del penale, ma un'azione in giudizio per provarlo,
presenta rischi. 3) Non vi un limite, se non quello dettato dal buonsenso e dal
mercato, alla richiesta di un canone, ma solo in caso di nuovo contratto,
concluso dopo la scadenza del precedente. Lavoro
da ottobre 1973Sono nato il 27 settembre dell'anno 1953 e lavoro senza
interruzioni dal 15 ottobre 1973. Stante le vigenti norme quando potrò andare in
pensione?Lorenzino GrippioloCalusoDeve raggiungere 42 anni e nove mesi circa di
contribuzione, quindi dovrà attendere all'incirca luglio 2016.Pensione
rinviata al 2019Nata nel 1953 ho lavorato dal 1972 al 2006 presso la pubblica
amministrazione maturando 33 anni e cinque mesi di contributi. La riforma ha
portato la data della pensione da 60 a 66 anni e undici mesi. Vorrei sapere se
nel 2019 la pensione sarà calcolata sempre con il sistema retributivo.RosalbaLa
pensione sarà calcolata con il metodo retributivo. Sempreché una possibile
riforma della riforma non "stringa" ancora di più il sistema pensionistico. Ma
credo che non si possa arrivare fino a tale punto! Iscrizione
al Fondo casalingheNata il 18 maggio 1953, ho contributi per lavoro dipendente
dal 1974 al 1982. Vorrei sapere se posso iscrivermi al Fondo pensioni casalinghe
versando il minimo mensile di 25,82 euro e in tal modo legare questi versamenti
a quelli Inps?G.L. TorinoAttenzione: è bene che lasci perdere l'idea di
iscriversi al Fondo casalinghe e versare la cifra indicata. Primo: essendo una
gestione semplicemente facoltativa (e quindi non obbligatoria) non si possono ad
essa legare i versamenti come lavoratrice dipendente, per cui questa ultima
contribuzione non potrà essere "recuperata". Secondo: versando 25,82 euro al
mese dopo cinque anni di versamento avrà una rendita di 8 euro al mese circa.
Sono tutti motivi per i quali il Fondo è praticamente "chiuso per mancanza di
clienti".Dipendente idraulico Nato il 18 novembre 1951 lavoro nel settore
privato come dipendente idraulico. Ho 40 anni di contributi di cui 8 come
autonomo. Quando posso andare in pensione?Camillo VergondiLei ha già raggiunto
il diritto a pensione. Deve attendere solo l'apertura della finestra a giugno
2013 (18 mesi perché ha anche contributi da lavoro autonomo). Dipendente
settore commercioQuando potrò andare in pensione? Sono nato il 24 luglio 1952,
dipendente nel settore commerciale dal 1° gennaio 1976. Ho anche 14 mesi di
servizio militare.Pasquale D. Se non ci sono state e non ci saranno interruzioni
lei maturerà il diritto a pensione nel corso del 2017, dopo avere raggiunto
almeno 43 anni e nove mesi di contribuzione.

LOAD-DATE: December 5, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             402 of 1000 DOCUMENTS


                                   La Stampa

                             1 dicembre 2012 sabato
                               NAZIONALE EDIZIONE

IL PUNTO Corrono Fiat, Pininfarina e Bper Giù Seat, Bpm e Mediolanum

BYLINE: Luca; Fornovo

SECTION: ECONOMIA; Pag. 33

LENGTH: 169 parole


Piazza Affari chiude la seduta in calo con l'indice  Ftse Mib che ha ceduto lo
0,5% a quota 15.808 punti, all'indomani del balzo che aveva portato il listino
milanese in vetta alla classifica europea.   Allungo di Fiat  (+2,65%) e della
holding Exor (+1,22%), a monte della catena di controllo, debole invece Fiat
Industrial (-0,9%). Tra gli industriali bene anche gli altri titoli legati
all'auto: da Pirelli (+0,62%) a Pininfarina (+2,01%). Ancora rialzi per Bper
(+1,67%), rafforzata da un  report di Exane.

In controtendenza Bpm (-3,19%), colpita invece da prese di beneficio. Deboli i
giganti del credito, Intesa Sanpaolo (-0,38%) e Unicredit (-0,56%), insieme a
Banco Popolare (-0,61%) e Ubi (-0,53%). Bene invece Mps (+0,64%). I realizzi
hanno penalizzato anche Mediolanum (-1,52%), Telecom (-1,34%) e Finmeccanica
(-1,32%). Bene  invece Ansaldo Sts (+0,96%). In vetta al listino generale Tas
(+53,24%) e Cell Therapeutics (+7,53%), mentre chiudono in forte calo  Antichi
Pellettieri (-11,78%) e Seat (-10,34%).

LOAD-DATE: December 3, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             403 of 1000 DOCUMENTS


                                   La Stampa

                            29 novembre 2012 giovedì
                               NAZIONALE EDIZIONE

Fiat, tre 500 nuove di zecca Il 2013 è l'anno degli Usa

BYLINE: PIERO BIANCO

SECTION: ECONOMIA; Pag. 32

LENGTH: 508 parole


Sarà un anno storico il 2013 per la Fiat americana: sempre più giocato sui
successi del brand 500. Al Salone di Los Angeles (aperto da domani al pubblico)
è stato presentato un trio di novità che entro pochi mesi saranno sul mercato
Usa. Un battesimo coreografico per la 500e (elettrica), la 500C Abarth
(convertibile ad alte prestazioni, motore 1.4 MultiAir turbo da 160 cavalli) e
la 500L anche in versione Trekking, la variante «fashion» con un look sportivo
quasi da fuoristrada, al debutto mondiale assoluto.«La 500 nel mondo ha superato
il milione di esemplari - sottolinea il capo globale di Fiat, Olivier François -
ma anche qui è già una scommessa vinta: negli States va oltre le previsioni ed è
vicina la fatidica soglia delle 50 mila consegne l'anno. Vendiamo più della
Mini: era il nostro termine di confronto, come la Countryman lo sarà per la
Large.

Con Messico e Canada siamo a 46.673 unità nei primi dieci mesi». A ottobre, con
3.720, la citycar ha stabilito il nuovo record, l'ottavo consecutivo, con l'89%
di incremento sullo stesso mese del 2011 (+130% la crescita annuale in Usa,
grazie ai 186 concessionari  in 44 stati). Da quando la piccola trendy prodotta
in Messico ha varcato l'Atlantico, oltre 73.000 sono state le vendite in Nord
America. «Ora abbiamo scelto di lanciare la 500L e la Trekking in California -
aggiunge François - perchè da qui partono tutte le tendenze, questo è un oggetto
cool che verrà venduto in Europa in primavera e qui subito dopo. Anche Abarth
funziona benissimo: subito esaurite le 3 mila vetture di lancio».La 500e
full-electric, sul mercato entro agosto 2013, soddisfa l'anima green degli
americani. Sergio Marchionne - eletto ieri uomo dell'anno dal magazine
Automobile Usa - ha mantenuto la promessa fatta a Obama: vetture sempre più
ecologiche. Non è un mistero però che l'ad   non creda alle zero emission come
business («ci rimetteremo - conferma François - ma così compriamo crediti per le
altre auto») dunque la produzione sarà limitata. Ha prestazioni interessanti:
batterie agli ioni di litio, 111 cavalli, autonomia variabile fra i 128 e i 160
km, ricarica in 4 ore. «Il meglio della tecnologia - spiega Tim Kuniskis,
responsabile di Fiat Nord America - abbinata allo stile da vera italiana». Gli
interni sono hi-tech con un unico comando in plancia per azionare e gestire il
motore elettrico. Le applicazioni iPhone e Android indicano le stazioni di
ricarica e offrono un monitoraggio dei consumi.La Trekking che firma l'atteso
debutto della Large in America con una versione particolarmente glamour (c'è
anche il sistema Traction+ per  i terreni insidiosi) segna una nuova sfida Fiat
nel segmento delle medie modulari. «E' versatile e spaziosa - dice Kuniskis - e
dimostra come il brand 500 sappia espandersi non solo con la versione Gucci
della citycar». Il look esterno propone fasce protettive, inserti hi-tech e
abbinamenti bicolore, molto sportivo l'abitacolo. Motore 1.4 MultiAir turbo da
160 cavalli, cambio automatico a doppia frizione e i più moderni sistemi di
infotainment.

LOAD-DATE: December 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             404 of 1000 DOCUMENTS


                                   La Stampa

                            27 novembre 2012 martedì
                               NAZIONALE EDIZIONE

Deboli i bancari e Prysmian A2A rema controcorrente

BYLINE: Luigi; Grassia

SECTION: ECONOMIA; Pag. 31

LENGTH: 149 parole


Le incertezze esasperanti dell'Europa sugli aiuti alla Grecia costano alle Borse
una seduta negativa con Milano fra le peggiori (indice Ftse Mib -0,74% e All
Share -0,75%). Lo spread tra Btp decennali italiani e Bund tedeschi equivalenti
chiude stabile a 335 punti con un rendimento del 4,75%. In lieve crescita il
differenziale calcolato sui Bonos spagnoli, che si allarga a 423 punti per un
tasso del 5,63%. Sul paniere principale milanese bene A2A (+4,66%), con Banca
Akros che ha alzato il giudizio da «hold» a «accumulate». In rialzo anche Fiat
(+1,41%), mentre scende il titolo Industrial (-3,06%). Prysmian cede il 2,03%
penalizzata dagli analisti (Mediobanca ha tagliato il rating). Nel comparto
bancario, giù Unicredit (-0,90%) e Intesa Sanpaolo (-1,10%) mentre se la cava
Mps (+0,25%). Fuori dal Ftse Mib, Rcs guadagna il 4,10% all'indomani della
riunione sul nuovo piano industriale.

LOAD-DATE: November 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             405 of 1000 DOCUMENTS


                                   La Stampa

                            27 novembre 2012 martedì
                               NAZIONALE EDIZIONE

Ultimo sì alle nozze Fiat Industrial-Cnh

BYLINE: luigi grassia

SECTION: ECONOMIA; Pag. 30

LENGTH: 542 parole


Fiat Industrial e Cnh hanno compiuto l'ultimo passo in vista della fusione, che
prevede la nascita di una nuova società con sede in Olanda. Fiat Industrial
costruisce autocarri, autobus e macchine agricole e per l'edilizia; è stata
separata l'anno scorso da Fiat auto. Cnh è una società di diritto olandese di
proprietà del Lingotto e specializzata nelle macchine per l'agricoltura e il
movimento terra.

Fondendosi, queste due aziende formeranno il polo della Fiat  a cui faranno capo
tutti i veicoli e macchinari industriali.L'annuncio conferma i termini
dell'intesa raggiunta lo scorso 19 novembre: la  fusione diventerà operativa nel
secondo trimestre del 2013.Il meccanismo della fusione prevede un concambio di 1
a 1 per le azioni di Fiat Industrial e di 1 a 3,828 per le azioni di Cnh.
All'inizio  le azioni della nuova società saranno quotate a New York, ma c'è
l'impegno a quotarsi alla Borsa di  Milano  «subito dopo il completamento della
fusione». In base all'accordo,  prima della fusione  Cnh pagherà agli azionisti
di minoranza un dividendo di 10 dollari per ciascuna azione Cnh posseduta. Cnh
«userà i suoi migliori sforzi» affinché il dividendo sia pagato entro il 31
dicembre 2012 o successivamente nei tempi tecnici strettamente necessari. Il
dividendo pagato in contanti, unitamente alle 3,828 azioni della NewCo  per
ciascuna azione Cnh, rappresenta un premio del 25,6% rispetto al valore
implicito dell'offerta iniziale di Fiat Industrial misurata al 16 novembre 2012.
Inoltre, gli azionisti di minoranza di Cnh beneficeranno del fatto che il
dividendo sarà pagato prima della data di efficacia della fusione.La nuova
società adotterà un sistema di voto basato sulla fedeltà alla società; gli
azionisti di ciascuna delle due compagini sociali, che siano presenti o
direttamente o per delega alle rispettive assemblee chiamate a deliberare sulla
fusione e che continuino a detenere le azioni, potranno scegliere di ricevere
azioni  registrate in una sezione speciale del registro soci della  NewCo e che
daranno diritto a due voti. Questi azionisti avranno diritto a esprimere il
doppio voto a tempo indeterminato. Se un azionista di NewCo negozierà le sue
azioni che danno diritto al voto doppio, queste azioni torneranno nella sezione
generale del registro e avranno diritto a un voto singolo. Sergio Marchionne,
nella sua mansione di presidente di Fiat Industrial, dice che «questa operazione
concluderà un lungo processo di semplificazione e di razionalizzazione della
struttura societaria del gruppo, e consentirà agli azionisti di entrambe le
società di partecipare alle prospettive di crescita del terzo produttore
mondiale di capital goods».Ieri la Fiat  ha riaperto per ulteriori 400 milioni i
termini del  bond da 600 milioni di euro, con scadenza 2016, annunciato lo
scorso 16 luglio e con un rendimento al 7,75%. Sul fronte sindacale, a
Pomigliano d'Arco (Napoli) è stata anticipata di un giorno (oggi anziché il
termine del 28 novembre disposto dalla corte d'appello di Roma) l'assunzione dei
19 operai iscritti alla Fiom, che avevano fatto ricorso per essere stati esclusi
dalle riassunzioni nello stabilimento di Fabbrica Italia e che hanno ricevuto
ieri un telegramma dall'azienda che li convoca in sede per stamattina.

LOAD-DATE: November 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             406 of 1000 DOCUMENTS


                                   La Stampa

                            27 novembre 2012 martedì
                               NAZIONALE EDIZIONE

"Quando Silvio voleva mettere Ermolli a piazzetta Cuccia "

SECTION: ECONOMIA; Pag. 29

LENGTH: 434 parole


«E Berlusconi, con quel suo fare avvolgente e certo con le migliori intenzioni,
mi suggerisce di proporre Bruno Ermolli quale nuovo presidente di Mediobanca...
Gli spiegai che c'è sedia e sedia». Il tentativo di paracadutare il consulente
principe del Cavaliere al vertice di piazzetta Cuccia è una - non l'unica -
primizia che l'ex presidente delle stessa Mediobanca e di Generali, e prima
ancora delal romana Capitalia, Cesare Geronzi consegna al giornalista Massimo
Mucchetti  in  «Confiteor», in libreria da oggi per Feltrinelli. Sotto il
titolo, che richiama la preghiera penitenziale, la promessa di svelare «la
storia mai raccontata» di «potere, banche e affari», non sempre mantenuta. Con
il suo sparring partner giornalistico, Geronzi incrocia i guantoni contestando
di essere «stato raccontato come il banchiere della politica, in rapporti
promiscui e opachi con il mondo degli affari... E invece la mia realtà è diversa
da queste rappresentazioni». Ecco così - con qualche autocelebrazione - la
«versione di Cesare», di quarant'anni di finanza italiana.

Vivissima la descrizione dell'ultima vicenda  - la defenestrazione dalla
presidenza delle Generali nell'aprile 2011 ad opera dei principali soci - che
ancora  brucia: «In quella disgraziata vicenda ci furono un mandato e due
mandanti», racconta. «Il mandato è Diego Della Valle, ancorché abbia creduto
fino all'ultimo di agire autonomamente». E «i mandanti principali sono due. Si
chiamano Alberto Nagel e Lorenzo Pellicioli», ossia l'amministratore delegato di
Mediobanca e quello del gruppo De Agostini.  E la politica? Geronzi tende a
smarcarsi dall'immagine di banchiere andreottiano che gli è stata cucita
addosso.  E se per Massimo D'Alema la stima è grande, «la parabola di Silvio,
che continuo a considerare un uomo degno di stima, ha già avuto la sua
conclusione». Qualche sassolino dalla scarpa l'ex banchiere se lo toglie anche
nei confronti di Giulio Tremonti: «Molto capace, capace di tutto, e perciò
inadatto ad assumere incarichi istituzionali come i fatti, purtroppo, hanno
dimostrato».In quanto al bilancio della sua esperienza Geronzi rivendica la
qualifica di «banchiere di sistema. Mi sta bene. Il Paese ha avuto bisogno a
lungo di chi esercitasse questa funzione cruciale di equilibrio e di
riequilibrio. Mi piace dire che non sono stato solo. L'altro banchiere di
sistema è Bazoli». Forse anche per questo, nella presentazione del libro a
Milano il 4 dicembre, sul palco assieme a Geronzi e Mucchetti è annunciato,
oltre a Carlo De Benedetti e a Ferruccio De Bortoli, proprio il presidente di
Intesa-Sanpaolo. [f. man.]

LOAD-DATE: November 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             407 of 1000 DOCUMENTS


                                   La Stampa

                            23 novembre 2012 venerdì
                               NAZIONALE EDIZIONE

Cnh, sì alle nozze con Fiat Industrial

BYLINE: teodoro chiarelli

SECTION: ECONOMIA; Pag. 23

LENGTH: 622 parole


Cnh dice sì a Fiat Industrial e la fusione va. Grazie anche a una maxicedola
agli azionisti di 10 dollari per azione. Lo Special committee (comitato super
partes) dei consiglieri di amministrazione indipendenti ha giudicato
«favorevolmente» l'ultima offerta presentata da Fiat Industrial, migliorata del
25% con il dividendo straordinario ai soci prima della fusione. L'offerta
implica la fusione di Fiat Industrial e Cnh in una società di nuova costituzione
con sede in Olanda.

Nei prossimi giorni, probabilmente domenica, annuncia il Lingotto, verrà
sottoscritto l'accordo definitivo. Soddisfatto il presidente Sergio Marchionne,
il quale spiega, però, che c'è ancora del lavoro da fare. Nasce, insomma, un
nuovo gruppo globale che sarà quotato a New York e Milano, che produce e
commercializza macchine per l'agricoltura e le costruzioni (marchio Cnh),
veicoli industriali e commerciali, autobus e veicoli speciali (Iveco) oltre ai
relativi motori e trasmissioni e a motori per applicazioni marine (Fpt
Industrial).Come annunciato nei giorni scorsi, il gruppo sarà guidato da Richard
Tobin che affiancherà Marchionne. Gli occupati nel mondo sono circa 67 mila,
mentre si prevede di chiudere il 2012 con oltre 25 miliardi di euro di ricavi e
un risultato netto di 900 milioni. Una nota dello "Special committee" sostiene
che l'accordo è il risultato di «un robusto e costruttivo scambio con Fiat
Industrial nel corso degli ultimi mesi". Fiat Industrial, come detto, ha
migliorato nei giorni scorsi la propria offerta del 25%, mettendo sul piatto un
dividendo straordinario di 10 dollari per azione ai soci Cnh prima della fusione
da erogare, se possibile, prima della fine dell'anno. L'offerta implica la
fusione di Fiat Industrial e di Cnh in una società di nuova costituzione con
sede in Olanda (la "NewCo") in cui gli azionisti di Cnh riceveranno 3,828 azioni
di NewCo per ciascuna azione Cnh da loro detenuta e gli azionisti di Fiat
Industrial riceveranno un'azione di NewCo per ogni azione di Fiat
Industrial.Fiat Industrial ha rivisto al rialzo la propria offerta dopo che
quella avanzata il 30 maggio scorso era sta respinta perché «non adeguata e non
nell'interesse di Cnh e dei suoi azionisti». Il nodo era proprio il concambio,
non ritenuto congruo. Il ritocco al rialzo, con la maxicedola da 10 dollari,
consente invece l'incasso anticipato di una parte significativa del valore
dell'operazione. Fiat Industrial ha indicato la propria intenzione di rinviare
l'incasso del dividendo sull'88% delle azioni Cnh di sua proprietà per
preservare il capitale del gruppo nel periodo fino al completamento della
fusione.«Siamo soddisfatti della decisione con cui lo Special committee ha
giudicato favorevolmente l'offerta definitiva e migliorativa sui termini e
condizioni della proposta fusione - commenta Marchionne -. Tuttavia, rimane del
lavoro da completare sia nei prossimi giorni per finalizzare la documentazione
contrattuale, sia nei mesi a venire per implementare l'operazione e sottoporla
all'approvazione degli azionisti». Dice ancora il presidente di Fiat Industrial,
società controllata da Exor, la holding della famiglia Agnelli: «Dopo aver
lavorato per parecchi mesi con lo "Special committee", è davvero gratificante
per entrambe le società procedere in questa direzione, che dovrebbe consentire a
Cnh di avviare le procedure per pagare il dividendo straordinario agli azionisti
di minoranza di Cnh entro la fine di quest'anno e che, in ultima analisi,
consentirà loro l'opportunità di partecipare alle prospettive di crescita del
terzo produttore mondiale di capital goods».La Borsa dimostra di apprezzare il
via libera alla fusione: Fiat Industrial guadagna l'1,49%, mentre Exor sale del
2,84% e Fiat dell'1,48%.

LOAD-DATE: November 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             408 of 1000 DOCUMENTS


                                   La Stampa

                           21 novembre 2012 mercoledì
                               NAZIONALE EDIZIONE

Malacalza all'attacco su Camfin "Io prendo i soldi dalle mie tasche"

BYLINE: teodoro chiarelli

SECTION: ECONOMIA; Pag. 25

LENGTH: 475 parole


Alla fine Vittorio Malacalza ritrova la parola e decide di togliersi qualche
sassolino dalle scarpe nella sua contesa con il socio ed ex alleato Marco
Tronchetti Provera, numero uno di Pirelli. Malacalza si presenta a Lerici, La
Spezia, a un convegno organizzato per discutere degli insediamenti economici
nell'estremo levante ligure. I cronisti lo pressano, gli chiedono lumi
sull'ipotesi di un riavvicinamento con l'ex alleato sotto l'egida di Mediobanca
nel ruolo di mediatore.

Alla fine cede e risponde. E non si può dire che sventoli un ramoscello d'ulivo.
«I latini dicevano: pacta servanda sunt, i patti vanno rispettati. E io li ho
sempre rispettati. Sono 50 anni che lo faccio. Perciò tratto solo con chi
rispetta i patti».I cronisti ci vanno a nozze e lo incalzano: è stato Tronchetti
a non rispettare gli accordi su Camfin? Malacalza, che controlla la finanziaria
con il 12%, non abbocca, ma se ne esce con una battuta enigmatica. «Non rispondo
sulla Pirelli, ma aggiungo un'altra cosa: c'è chi capisce prima, chi capisce
dopo e chi non capisce mai». Va detto che è dall'estate scorsa che tra la
Malacalza Investimenti della famiglia genovese e la Mtp di Tronchetti è in corso
una disputa sulla ricapitalizzazione di Camfin.  Malacalza però non molla, altro
che uscire da Gpi-Camfin: vuol rimanere socio nella holding. «Io sono entrato a
fare il socio industriale e continuerò a farlo», taglia corto. Porta chiusa,
dunque, a una liquidazione cash dell'investimento di famiglia nella galassia
Pirelli. «Leggo molte ipotesi sui giornali - sibila Malacalza - C'è un fiume di
menzogne che dura da mesi, ma noi stiamo zitti». Poi ci pensa un attimo e lancia
una frecciata all'industriale milanese: «Lasciamo stare Opa e altre questioni
finanziarie. Il problema è uno solo: se fare debito per ripagare il debito,
oppure fare un aumento di capitale. Io gli aumenti di capitale li ho sempre
fatti prendendo i soldi dalle mie tasche».Passano alcune ore, ed ecco l'annuncio
di Tronchetti. Mtp, l'accomandita di famiglia, rende noto che ha comunicato alla
Malacalza Investimenti di aver disdettato l'accordo parasociale in Gpi, la
holding che controlla la partecipazione in Camfin, sottoscritto il 20 luglio
2010. Due ore più tardi, la stessa Mtp conferma la trattativa in corso con
Clessidra e Investindustrial, con un'esclusiva fino al 15 dicembre. Malacalza
Investimenti rileva in una nota che Mtp «negozia con soggetti terzi partnership
alternative a quella con Malacalza Investimenti, ma nel contempo nega l'exit
spettante a quest'ultima» (ossia il trasferimento del 13% circa di Camfin). Da
ultimo interviene anche andrea Bonomi, numero uno di Investindustrial: «Speriamo
che i Malacalza lo possano vedere come noi, il piano è nell'interesse di tutti».
In Borsa il titolo Camfin fa scintille: +8,33% a 0,52 euro. Piatta, invece,
Pirelli: -0,30%.

LOAD-DATE: November 23, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             409 of 1000 DOCUMENTS


                                   La Stampa

                            20 novembre 2012 martedì
                               NAZIONALE EDIZIONE

IL PUNTO Una giornata da boom Volano Stm e Mediaset

BYLINE: Luigi; Grassia

SECTION: ECONOMIA; Pag. 31

LENGTH: 161 parole


La Borsa di Milano scaccia i dubbi e chiude in forte rialzo la prima seduta
della settimana, con l'indice Ftse Mib che cresce del 3,05% e l'All Share
+2,91%. Piazza Affari, positiva fin dall'avvio, ha accelerato in scia a Wall
Street, sull'ottimismo per un possibile accordo per superare  il «fiscal cliff»
in America fra il presidente Obama e i repubblicani, accompagnato da dati
macroeconomici migliori delle attese. Euforia sui mercati europei anche per le
indiscrezioni relative al via libera al nuovo pacchetto di aiuti alla Grecia che
sarebbe in arrivo oggi all'Eurogruppo. Guadagni oltre il 3% per tutte le banche
con Mediobanca  +4,06%, Intesa Sanpaolo +4,05%, Unicredit  +3,94% e  Mps +3,8%.
Bene gli industriali con Fiat  +4,24%, Fiat Industrial +2,74% e Finmeccanica
+4,85%. Fortemente positive anche Pirelli (+3,61%), Prysmian (+3,57%) Impregilo
(+3,49%) e soprattutto Stm  +7,87%. Boom anche per  Mediaset
+5,32%.Nell'energia  Enel +3,21% e  Eni +3,03%.

LOAD-DATE: November 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             410 of 1000 DOCUMENTS


                                   La Stampa

                            20 novembre 2012 martedì
                               NAZIONALE EDIZIONE

Da Fiat Industrial nuova offerta su Cnh

BYLINE: TEODORO CHIARELLI

SECTION: ECONOMIA; Pag. 25

LENGTH: 588 parole


L'operazione di fusione fra Fiat Industrial e la controllata americana Cnh va
avanti. Sergio Marchionne rilancia dopo lo stop imposto dallo Special committee
dei consiglieri indipendenti e propone un dividendo straordinario di 10 dollari
per azione ai soci di Cnh prima della fusione. La proposta migliora del 25%
quella precedente.Lo stesso Marchionne, però, in una lettera inviata allo
Special committee avverte: «Se l'offerta non sarà accettata, Fiat Industrial
intende andare avanti e porre in essere tutte le azioni che le sono consentite,
nel rispetto dei diritti degli azionisti di minoranza di Cnh, per far avere ai
propri azionisti i benefici ricercati con l'operazione». Il matrimonio insomma
s'ha da fare, anche se i tempi sono stretti.

Termine per accettare l'offerta, le 23,59 di domani, mercoledì 21 novembre. Lo
Special committee dovrà informare Fiat Industrial dell'intenzione di
raccomandare l'approvazione dell'operazione e le parti dovranno sottoscrivere
l'accordo vincolante sulla fusione entro domenica 25 novembre.Il maxidividendo -
dice la lettera - verrà erogato, se possibile, entro la fine dell'anno,
permettendo l'incasso anticipato di una parte significativa del valore
dell'operazione. Con una precisazione importante: Fiat Industrial intende
rinviare l'incasso del dividendo sull'88% delle azioni Cnh di sua proprietà per
preservare il capitale del gruppo fino al completamento della fusione.  Se
questa offerta non sarà accettata, la società presieduta da Marchionne intende
andare avanti con altri aspetti della proposta, inclusa la fusione con una
società di nuova costituzione con sede in Olanda e le cui azioni saranno quotate
presso le Borse di New York e di Milano. La fusione «è volta a mantenere per gli
azionisti di Fiat Industrial la maggior parte dei benefici della proposta di
integrazione con Cnh». L'offerta finale mantiene gli elementi essenziali di
quella fatta da Fiat Industrial il 30 maggio scorso che implica la fusione di
Fiat Industrial e di Cnh in una società di nuova costituzione con sede in Olanda
in cui gli azionisti di Cnh riceverebbero 3,828 azioni di NewCo per ciascuna
azione Cnh e gli azionisti di Fiat Industrial riceverebbero una azione di NewCo
per ogni azione di Fiat Industrial.Spiega Marchionne: «Fiat Industrial
realizzerà i benefici attesi integrando ulteriormente le attività  del gruppo e
assicurando che gli interscambi di gruppo avvengano a condizioni di mercato per
ridurre o eliminare ogni involontario trasferimento di valore a favore di Cnh».
Fiat Industrial, aggiunge il presidente della società controllata da Exor, la
finanziaria della famiglia Agnelli, «dedicherà ogni sforzo e risorsa per
migliorare la propria eccellenza operativa e le proprie relazioni con gli
investitori, così da incrementare la performance del titolo e la percezione del
mercato rispetto al gruppo Fiat Industrial nella sua interezza». Questa
rifocalizzazione, così come l'eliminazione della diversità dei due mercati
borsistici in cui ha attualmente luogo la quotazione delle società del gruppo
(Industrial a Milano, Cnh a New York) «dovrebbe consentire e facilitare il
miglioramento della liquidità del titolo e la sua capacità di attrazione con la
quotazione sul mercato statunitense della nuova società holding del gruppo».
Ultima considerazione:   per usare in modo efficiente il capitale all'interno
del gruppo, lo stesso Marchionne annuncia che «Fiat Industrial non ritiene che
nel prevedibile futuro voterà a favore della distribuzione di dividendi da parte
di Cnh».

LOAD-DATE: November 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             411 of 1000 DOCUMENTS


                                   La Stampa

                            20 novembre 2012 martedì
                               NAZIONALE EDIZIONE

Banche, sofferenze in aumento Visco: "Razionalizzate i costi"

BYLINE: tonia mastrobuoni

SECTION: ECONOMIA; Pag. 23

LENGTH: 415 parole


Ignazio Visco ha rinnovato ieri l'invito alle banche - già formulato in
occasione delle Considerazioni finali - a ripensarsi alla luce di una tendenza
generale a un ridimensionamento dei margini di redditività. Una tendenza
accentuata, ovviamente, dall'attuale crisi, ma che era iniziata già prima.
Nella riunione con i cinque principali istituti di credito, Unicredit,
IntesaSanpaolo, Ubibanca, Mps, Banco Popolare, con l'Abi e Mediobanca, il
governatore della Banca d'Italia ha ribadito nuovamente ai banchieri che occorre
ristrutturate le reti territoriali, insomma che vanno razionalizzati i costi di
gestione degli istituti, intervenendo sulle filiali. Se la questione del rinvio
di Basilea III negli Stati Uniti è rimasta piuttosto marginale nella
discussione, è stato centrale il nodo della redditività in calo.

Ma come raccontano fonti di via Nazionale, a partire da un'analisi della
attuale,  difficile situazione economica -  il terzo trimestre del 2012 è stato
per  l'Italia il quinto consecutivo di crescita negativa,  come certificato nei
giorni scorsi dall'Istat - la preoccupazione è per  guadagni erosi dalla bassa
domanda di credito, dagli elevati livelli del rischio creditizio, e da una
fiscalità particolarmente gravosa, a fronte di svalutazioni che stanno
aumentando. Il focus in particolare sulle sofferenze desta allarme: il picco non
è ancora stato raggiunto e secondo calcoli della stessa Banca d'Italia sarà
toccato nei primi mesi del 2013. Ma nel frattempo Visco e i big dei cinque
maggiori istituti hanno  convenuto sul fatto che «alla flessione della dinamica
del credito all'economia si accompagna il peggioramento delle condizioni
finanziarie delle imprese e, in misura più contenuta, delle famiglie».Nel
recente rapporto sulla stabilità finanziaria, via Nazionale ha messo in evidenza
che il settore immobiliare italiano, contrariamente a quello di altri Paesi come
la Spagna o l'Irlanda, non desta preoccupazione. Non ci sono, insomma, segnali
di bolle.  Resta anche solida, sottolineano le fonti presenti al l'incontro, la
base di raccolta al dettaglio. La  situazione, infine, delle grandi banche non è
motivo di preoccupazione per la Banca d'Italia, come ricordato di recente dal
direttore generale Fabrizio Saccomanni. Ma qualche dubbio di tenuta circola in
ambienti bancari sulle medie, più vulnerabili rispetto  ai fallimenti cui molte
piccole e medie imprese potrebbero ancora andare incontro a causa della
recessione che non sembra allentare la presa.

LOAD-DATE: November 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             412 of 1000 DOCUMENTS


                                   La Stampa

                            19 novembre 2012 lunedì
                               NAZIONALE EDIZIONE

Allarme sofferenze, le banche da Visco

BYLINE: tonia mastrobuoni

SECTION: ECONOMIA; Pag. 21

LENGTH: 608 parole


La qualità del credito sta rapidamente peggiorando - soprattutto a causa delle
difficoltà che stanno affrontando le imprese - e le sofferenze  raggiungeranno
un picco nella prima metà del 2013. Il dato è emerso dal "Rapporto sulla
stabilità" diffuso lunedì scorso  dalla Banca d'Italia. È dunque per affrontare
anzitutto la difficile congiuntura per gli istituti di credito italiani, esposti
agli effetti della recessione e al nervosismo sui mercati per lo stallo in
Europa su alcune questioni fondamentali come il salvataggio della Grecia, che
Ignazio Visco ha convocato per oggi i vertici delle cinque principali banche,
l'Abi e Mediobanca per fare il punto della situazione. Una riunione che ha
cadenza annuale ma che in questo quadro acquista un'importanza particolare.

In settimana l'Eurostat ha certificato per il terzo trimestre del 2012 il
ritorno dell'area della moneta unica in recessione e l'Istat, in particolare, ha
reso noto è che è stato il quinto trimestre consecutivo di crescita negativa
per l'Italia; è evidente che la complicata situazione economica sta avendo
effetti negativi sulla situazione creditizia - non solo per la debolezza della
domanda ma anche per l'irrigidimento delle banche nell'erogare crediti. Dal
bollettino della Bce di novembre   diffuso nei giorni scorsi è emersa infatti la
tendenza delle banche europee, tra luglio e settembre, a tenersi le risorse
soprattutto per «esigenze di correzione dei bilanci», recita il  testo, e non
tanto a causa del cattivo merito di credito delle aziende. L'irrigidimento nella
concessione di prestiti è aumentata del 15%, contro il 10% del secondo
trimestre.

Sul tavolo di Visco e dei vertici di Unicredit, IntesaSanpaolo, Ubibanca, Mps,
Banca Popolare, ci sarà anche l'imminente avvio delle nuove regole di Basilea 3,
tanto più dopo il clamoroso freno degli Stati Uniti nel recepimento dei nuovi
criteri su patrimonio e i bilanci delle banche. È probabile che Visco, in
sintonia con la Commissione europea e come ha fatto anche nei mesi scorsi,
rinnovi l'invito alle banche a rafforzarsi, anche alla luce dell'indebolimento
della loro redditività. Il Roe, il ritorno sul patrimonio, è sceso al 3,2% nei
primi sei mesi dell'anno, rispetto al 4,1% del periodo gennaio-giugno del 2011.
Visco stesso ha ha messo in evidenza settimane fa la necessità di favorire «un
recupero di redditività» che dovrà «sostenere il necessario, ulteriore
miglioramento della posizione patrimoniale».

Quanto al quadro sulle singole banche, è stato il direttore generale, Fabrizio
Saccomanni a ricordare di recente che gli istituti italiani sono in una
situazione che desti preoccupazioni. Un ragionamento che vale soprattutto per
quelli più grandi, stando agli stress test dell'autorità europea Eba e ai
controlli rigorosi degli ispettori di  via Nazionale.

Quelle medie, tuttavia, sono più fragili perché sono più esposte ai rischi
derivanti da eventuali fallimenti delle imprese, schiacciate da una recessione
che continua a mordere. Non è un caso che su tre istituti di credito come Cr
Ferrara, Banca Marche e Bpm si sia diretta l'attenzione dell'agenzia di rating
Moody's che potrebbe tagliarne il rating.

Infine, come rilevato dal rapporto sulla stabilità finanziaria, sono aumentate
nella prima metà dell'anno le rettifiche di valore nei bilanci a fronte del
rischio di credito. Anche su questo versante potrebbe arrivare un monito di
Visco a mantenere il rigore: via Nazionale sta intensificando il monitoraggio
sulle riclassificazioni e ha scritto nel rapporto che «alle banche che
presentano tassi di copertura inadeguati sono richiesti rapidi interventi
correttivi».

twitter@mastrobradipo

LOAD-DATE: November 21, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             413 of 1000 DOCUMENTS


                                   La Stampa

                           18 novembre 2012 domenica
                               NAZIONALE EDIZIONE

Banche, summit con Visco Le piccole sono in difficoltà

SECTION: ECONOMIA; Pag. 8

LENGTH: 203 parole


Le grandi banche italiane (più i vertici dell'Abi e Mediobanca) tornano a
incontrarsi domani con il governatore della Banca d'Italia Ignazio Visco e il
direttorio. I primi cinque istituti, dopo gli stress test Eba e i controlli di
Banca d'Italia, non destano particolari preoccupazioni (anche la più colpita Mps
è ora sottoposta a un drastico piano di ristrutturazione) qualche segnale di
criticità arriva dal settore delle banche medie. Con la raccolta in calo e
minori possibilità rispetto alle big di andare sui mercati dipendono molto dalla
liquidità della banca centrale europea. Non a caso su tre istituti come Cr
Ferrara, Banca Marche e Bpm è scattata la lente di Moody's per un possibile
downgrade.  Per questo Visco ha insistito nella necessità di allentare il legame
fortissimo delle imprese con il finanziamento bancario ricorrendo a canali
alternativi. Altro tema di svantaggio competitivo, sicuramente nell'agenda
dell'incontro di domani, le norme di Basilea 3. Gli Stati Uniti dopo aver
tentennato per alcuni mese ne hanno fatto slittare l'introduzione prevista, per
gradi, dal 2013. Il sistema bancario italiano ed europeo ha chiesto di fare
altrettanto, ma la Commissione Ue insiste a voler andare avanti.

LOAD-DATE: November 20, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             414 of 1000 DOCUMENTS


                                   La Stampa

                            17 novembre 2012 sabato
                               NAZIONALE EDIZIONE

IL PUNTO Scivolano Telecom e Unicredit Soffre Bpm, tonfo di Maire

BYLINE: Sandra; Riccio

SECTION: ECONOMIA; Pag. 27

LENGTH: 178 parole


Piazza Affari ha chiuso in forte calo  risultando la  peggiore Borsa europea
nella giornata di ieri. L'indice Ftse Mib è sceso del  2,02% a 14.855 punti, il
Ftse All Share ha segnato -1,98% a quota 15.709. Hanno pesato il tonfo di
Telecom (-4,68%), dopo l'ipotesi di uno stop allo scorporo delle società e le
pesanti vendite sui titoli bancari. Bpm  ha ceduto il 5,21%. Male anche
Mediobanca (-3,64%), Ubi (-3,30%), Unicredit (-3,29%) e Intesa (-3,19%). Vendite
inoltre su Mps, che ha ceduto il 2,67%.

Tra le blue chip del settore industriale, perdite contenute per Fiat (-1,06%) e
Eni (-1,61%), più pesante   Finmeccanica (-2,56%). Tra gli altri titoli
principali della Borsa di Milano, Maire Tecnimont è crollata del 22%    dopo
l'annuncio  di un aumento di capitale ancora non quantificato. Giù  Exor
(-3,9%), Autogrill (-3,7%) e Mediaset  che ha perso il 3,16%. Ha retto il
comparto moda con Tod's (+0,06%), Ferragamo (+0,37%).  Bene Tenaris (+0,63%) e
soprattutto Campari  che ha guadagnato un punto percentuale dopo aver perso
oltre il 6% nelle due ultime sedute.

LOAD-DATE: November 19, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             415 of 1000 DOCUMENTS


                                   La Stampa

                            16 novembre 2012 venerdì
                               NAZIONALE EDIZIONE

«Aspetteremo Corte Usa su Veba»

SECTION: ECONOMIA; Pag. 22

LENGTH: 53 parole


Fiat ha a disposizione abbastanza fondi per acquistare il 41,5% di Chrysler
nelle mani del Veba, fondo del Uaw. Lo afferma - riporta il Wall Street Journal
- l'ad di Fiat e Chrysler, Sergio Marchionne, sottolineando che c'è spazio per
un accordo col fondo sul valore delle azioni, ma Fiat attenderà il parere della
corte.

LOAD-DATE: November 18, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             416 of 1000 DOCUMENTS


                                   La Stampa

                           14 novembre 2012 mercoledì
                               NAZIONALE EDIZIONE

Visco convoca i vertici degli istituti Focus sul peggioramento del credito

BYLINE: tonia mastrobuoni

SECTION: ECONOMIA; Pag. 24

LENGTH: 458 parole


Lunedì prossimo, 19 novembre, il governatore della Banca d'Italia vedrà le
grandi banche per un'analisi della situazione del settore creditizio. Una prassi
annuale, ormai consolidata, e per l'occasione Ignazio Visco, il direttorio e
alcuni alti dirigenti di via Nazionale incontreranno i vertici di Abi,
Mediobanca e dei cinque principali istituti italiani, cioè IntesaSanpaolo,
Unicredit, Ubibanca, Mps e Bpm.

Il focus riguarderà i riflessi dell'attuale congiuntura economica, dunque della
recessione, sulla situazione degli intermediari. E il punto di partenza non
potrà che essere il "Rapporto sulla stabilità"  diffuso lunedì scorso.

Le valutazioni del mercati sulle banche italiane «sono in miglioramento» secondo
il testo redatto dagli uomini di Visco. «I timori di insolvenze si sono
ridimensionati e i corsi delle azioni bancarie sono in ripresa». Anche gli
indicatori di rischio «hanno registrato un progresso». Il problema, tuttavia, è
che il rapporto tra valore di mercato e valore di bilancio  delle banche
«continua a risentire degli elevati premi per il rischio e della bassa crescita
degli utili, in presenza di un deterioramento della qualità del credito».

Un tema centrale del summit voluto da via Nazionale sarà proprio il
peggioramento della qualità del credito: il flusso delle nuove sofferenze in
rapporto ai prestiti «è tornato sui livelli toccati nel 2009», secondo il
rapporto. Ed è un aumento integralmente ascrivibile ai prestiti alle imprese. La
tendenza all'aumento, oltretutto, è destinata a proseguire anche nel 2013, per
tutta la prima metà dell'anno.

Sempre nella fotografia fornita dalla Banca d'Italia e che sarà il punto di
partenza della discussione coi banchieri, sul versante della raccolta si
scorgono, dopo il buio della scorsa primavera,  timidi segnali di luce. Continua
a crescere; e il funding gap (la quota di prestiti non finanziata da raccolta al
dettaglio) «è sceso al 16 per cento e al 13 escludendo le filiazioni di banche
estere».

Un altro tema che verrà affrontato nella riunione di lunedì prossimo è
sicuramente quello della patrimonializzazione. Alla vigilia dell'entrata in
vigore dei criteri di Basilea 3 (e mentre gli Stati Uniti hanno fatto sapere
pochi giorni fa che per loro  l'avvio slitta sine die) è probabile che Visco
inviti i banchieri a proseguire nell'azione di rafforzamento, sia per far fronte
al peggioramento del credito, sia per soddisfare i nuovi criteri.  Il problema è
la redditività delle imprese che si sta riducendo sensibilmente. Il Roe  è sceso
dal 4,1% nel primo semestre dell'anno scorso al 3,2% di quest'anno. Visco, due
settimane fa, aveva avvertito che «un recupero di redditività dovrà sostenere il
necessario, ulteriore miglioramento della posizione patrimoniale».

LOAD-DATE: November 16, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             417 of 1000 DOCUMENTS


                                   La Stampa

                            13 novembre 2012 martedì
                               NAZIONALE EDIZIONE

Fiat Industrial è pronta per Cnh

BYLINE: TEODORO CHIARELLI

SECTION: ECONOMIA; Pag. 25

LENGTH: 564 parole


Sergio Marchionne riorganizza Fiat Industrial in vista della fusione con Cnh e
affida ad Alfredo Altavilla il difficile compito di rilanciare Fiat Auto in
Europa. Il gruppo controllato da Exor, leader nei camion, nelle macchine
movimento terra e nei veicoli per costruzioni, sarà guidato da Richard Tobin,
che affiancherà il presidente Marchionne e manterrà anche le cariche di
presidente e ad di Cnh. La riorganizzazione prevede la creazione di quattro
strutture regionali sul modello di Fiat-Chrysler.

Tra i cambiamenti  che avranno effetto immediato, la formazione del Group
executive council (Gec), il più alto organismo decisionale in Fiat Industrial
dopo il cda. Ha la supervisione dell'andamento dei business, definisce gli
obiettivi, le decisioni strategiche e gli investimenti del gruppo, l'allocazione
dei capitali e la condivisione delle best practice, lo sviluppo delle risorse
manageriali. I quattro chief operating officer regionali e il chief financial
officer riporteranno al group chief operating officer.

La prima struttura è composta da quattro gruppi operativi regionali responsabili
della produzione e vendita di macchine per l'agricoltura, macchine per le
costruzioni e veicoli commerciali, a cui si aggiungono le attività di Powertrain
relative a motori e trasmissioni (Fpt Industrial). Ognuno di questi gruppi è
affidato alla guida di un chief operating officer, che opererà attraverso un
team regionale e sarà responsabile del risultato, della gestione delle risorse e
delle attività produttive e commerciali. Tobin guiderà l'America, Andreas
Klauser Europa, Africa e Medio Oriente, Marco Mazzù l'America Latina, Franco
Fusignani l'Asia e Giovanni Bartoli  Powertrain. Tutti siederanno nel Gec. La
seconda struttura riflette la focalizzazione sui brand, tenendo conto che
ciascuno dei marchi globali è rappresentato nel Gec. Ogni responsabile, spiega
Fiat Industrial, «dovrà sviluppare un appropriato portafoglio prodotti di brand
e assistere i chief operating group nell'implementazione di strategie
commerciali per ciascuna delle regioni». Andreas Klauser guiderà Case Ih, Franco
Fusignani New Holland Agriculture, Mario Gasparri Case Construction e New
Holland Construction, Andreas Klauser (ad interim) Iveco, Dino Maggioni Parts
and service. La terza struttura è composta da manager che, in modo trasversale
rispetto alle quattro regioni, guideranno i processi industriali, ottimizzando
le scelte relative all'allocazione dei capitali: Dario Ivaldi sarà chief
technical officer, Derek Neilson chief manufacturing officer, Brad Crews chief
quality officer, Osias Galantine chief purchasing office. La quarta struttura,
infine, è composta dalle funzioni di supporto. Da definire la guida di financial
services, mentre Alessandro Nasi (che sarà anche executive coordinator del Gec)
si occuperà di business development, Pablo Di Si sarà chief financial officer e
Linda Knoll chief human resources officer. «Con questa operazione - commenta
Marchionne - si definisce il processo di integrazione tra Industrial e Cnh».

Altavilla, 49 anni, lascia invece Iveco  e diventa chief operating officer della
regione Emea (Europa, Medio Oriente e Africa) di Fiat Auto.  Altavilla, che
continuerà a coordinare le attività di business development nel gruppo,
sostituisce Gianni Coda, 66 anni, che ha raggiunto i limiti d'età dopo 33 anni
di servizio in Fiat e Fiat Industrial.

LOAD-DATE: November 15, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             418 of 1000 DOCUMENTS


                                   La Stampa

                            10 novembre 2012 sabato
                               NAZIONALE EDIZIONE

IL PUNTO Brillante Finmeccanica In calo i titoli del credito

BYLINE: Sandra; Riccio

SECTION: ECONOMIA; Pag. 33

LENGTH: 168 parole


Chiusura di settimana fiacca per Piazza Affari. Il Ftse Mib ha segnato un -0,09%
a 15.181 punti e il Ftse All Share un -0,10% a 16.086 punti. Lo spread tra btp e
Bund si attestato in area 361,5 punti. Tra i temi della seduta, spiccano quelli
legati ai conti al trenta settembre. I dati sui 9 mesi mettono infatti le ali a
Finmeccanica (+6,3%) e Telecom (+3,68%), con quest'ultima che ha rassicurato gli
investitori sulla politica dei dividendi. In luce anche Saipem (+1,9%) e
Parmalat (+1,4%) che nei mesi ha indicato un aumento del fatturato e del margine
operativo lordo. Vendite sul credito con Mediolanum che accusa una flessione del
4,96%. Male anche Mediobanca (-2,66%), Banco Popolare (-2,21%), Mps (-1,84%),
Bpm (-1,03%). negli assicurativi frena Generali (-1,21%) dopo i conti in linea
con le attese. Tra i big giornata poco mossa per Fiat (+0,11). In frenata ancora
Autogrill (-2,75%) dopo la frenata della vigilia dopo i conti dei nove mesi e
Atlantia (-2,6) a seguito della diffusione dei risultati.

LOAD-DATE: November 12, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             419 of 1000 DOCUMENTS


                                   La Stampa

                            9 novembre 2012 venerdì
                               NAZIONALE EDIZIONE

Fiat lancia bond da 400 milioni

SECTION: ECONOMIA; Pag. 28

LENGTH: 85 parole


Fiat ha annunciato ieri sera  il pricing del prestito obbligazionario garantito
da 400 milioni di franchi svizzeri  con cedola fissa del 5,25 % e scadenza a
novembre 2016. Il  prezzo di emissione è pari al 100% del valore nominale. Il
regolamento è atteso  il 23 novembre. L'emissione sarà effettuata da Fiat
Finance and Trade Ltd, société anonyme,  interamente controllata da Fiat,
nell'ambito del programma di Global Medium Term Notes garantito da Fiat. Le
banche  che hanno seguito l'operazione sono Rbs e Ubs.

LOAD-DATE: November 11, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             420 of 1000 DOCUMENTS


                                   La Stampa

                            8 novembre 2012 giovedì
                               NAZIONALE EDIZIONE

Giù Unicredit, Bpm e Fiat Bene Autogrill e Beni Stabili

BYLINE: Luca; Fornovo

SECTION: ECONOMIA; Pag. 29

LENGTH: 167 parole


Piazza Affari,  come le altre Borse europee, mal digerisce le previsioni dell'Ue
sulla crescita e anche la rielezione di Obama a presidente degli Stati Uniti non
fa da traino ai listini. L'indice  Ftse Mib cede così il 2,50% a 15.291 punti e
il Ftse All Share il 2,34% a 16.206 punti. Lo spread tra Btp e Bund chiude in
area 351,7 punti.  Giornata in ribasso per Fiat dopo il taglio della
raccomandazione da parte di Deutsche Bank. Il titolo che in corso di seduta è
stato anche in asta di volatilità, ha perso il 6,65% a 3,5 euro. Fiat Industrial
ha, invece, ceduto l'1,74% ed Exor il 2,3%.

Banche sotto pressione  con Unicredit (-4,33%) e Bpm (-4,38%) maglia nera. A
seguire Ubi (-3,5%), Banco Popolare (-3,46%), Intesa Sanpaolo (-3,35%). In
controtendenza  Beni Stabili (+3,57%) grazie all'aumento degli utili nel
trimestre; bene anche Autogrill (+0,3%) .  Le vendite spingono invece verso il
basso Stm (-6,3%), Mediaset (-3,62%). Alla vigilia dei cda sui conti Telecom
perde l'1,68% e Generali il 2,2%.

LOAD-DATE: November 10, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             421 of 1000 DOCUMENTS


                                   La Stampa

                           7 novembre 2012 mercoledì
                               NAZIONALE EDIZIONE

Intesa-Unicredit, Bazoli si chiama fuori "Nessun ruolo nell'ideazione del piano"

BYLINE: francesco spini

SECTION: ECONOMIA; Pag. 23

LENGTH: 431 parole


«Nessun ruolo» nell'ideazione del progetto di integrazione tra Intesa Sanpaolo e
Unicredit, le quali sono «solide» e «ben patrimonializzate». Chiamato in causa
dalle indiscrezioni degli ultimi giorni, Giovanni Bazoli, presidente del
consiglio di sorveglianza di Ca' de Sass,  pur confermando la preoccupazione
per la debolezza della Borsa e dei titoli bancari in particolare, nega
qualsivoglia paternità dell'operazione che,  nell'ipotesi  circolata,  contempla
la fusione con Unicredit per scongiurare - in caso di scalate ostili - il
rischio di vedere finire all'estero un gruppo finanziario importante come quello
di Piazza Cordusio. E di vedere con ciò  vacillare la stabilità di Mediobanca e
quindi delle Generali. Temi che, assicurano fonti qualificate, sono da tempo
oggetto di riflessioni a Ca' de Sass e dintorni. Ma Bazoli si chiama fuori:
«Dopo ulteriori indiscrezioni giornalistiche relative a ipotetici progetti di
aggregazione tra Intesa Sanpaolo e Unicredit, mi vedo costretto a  precisare che
non ho avuto alcun ruolo nell'ideazione di tali progetti, ammesso che esistano,
e non ho mai assegnato ad alcuno incarichi, anche solo informali, volti a
definirli». Sostiene, il banchiere, di non aver «discusso di tali argomenti né
con presidenti di fondazioni bancarie, né con rappresentanti di altri importanti
azionisti, di Intesa Sanpaolo o di Unicredit. Né tantomeno con consulenti
aziendali o direttori di giornali».

Ricorda quindi che tutte le aggregazioni da lui «concepite e realizzate» e che
sono alla base di  Banca Intesa prima e Intesa Sanpaolo poi sono «sempre state
portate a termine con il consenso delle parti coinvolte e mai precedute da forme
di amplificazione mediatica». Prima si fa, poi si comunica. Oggi, spiega il
banchiere, «le due maggiori banche del nostro Paese, pur diversamente presidiate
da azionisti stabili, sono solide, ben patrimonializzate e in grado di
affrontare le sfide del mercato del credito in Italia e all'estero». Tuttavia
non nasconde «una preoccupazione che nutro da tempo circa la perdurante
debolezza del nostro mercato borsistico», che «ha perso oltre il 63% del suo
valore dal 2007 ad oggi. In questo quadro, le quotazioni delle aziende bancarie
hanno subito una penalizzazione ancora maggiore, che più che essere giustificata
dal loro stato di salute, è da riferire essenzialmente alla percezione del
rischio Italia». Secondo il banchiere, «al centro dell'attenzione di tutti», dai
regolatori fino a investitori e operatori, andrebbe messa «la capacità di
convogliare il risparmio e attirare investitori sul mercato azionario».

LOAD-DATE: November 9, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             422 of 1000 DOCUMENTS


                                   La Stampa

                           7 novembre 2012 mercoledì
                               NAZIONALE EDIZIONE

IL PUNTO[#x200a]Bene Fiat, Unicredit e Impregilo Scivolano Beghelli e Camfin

BYLINE: Luca; Fornovo

SECTION: ECONOMIA; Pag. 25

LENGTH: 173 parole


Piazza Affari allunga nel finale e l'indice Ftse Mib termina in rialzo dello
0,9% una seduta giocata in cauto rialzo, come il resto d'Europa, in attesa di
conoscere chi vincerà le elezioni presidenziali negli Stati Uniti. Fiat recupera
terreno e segna il maggior progresso (+2,96%) nel paniere principale mentre Fiat
Industrial (+1,03%) e la holding della famiglia Agnelli Exor (+0,54%) salgono
con minor convinzione.

Il Banco Popolare (+2,39%) guida una pattuglia di banche con Bpm (+2,2%),
Unicredit (+1,95%) e Mps (+1,94%). Impregilo guadagna lo 0,65% dopo che il
tribunale di Milano ha respinto il ricorso  presentato da Igli (gruppo Gavio) il
13 agosto e confermato la legittimità delle  delibere dell'assemblea del 17
luglio. L'appeal speculativo legato allo scontro con i Malacalza aiuta solo per
la prima parte della seduta Camfin che poi cede l'1,18%. Intanto il Cda di Gpi,
cassaforte di Marco Tronchetti Provera, ha respinto le richieste dei Malacalza.
Poco mossa Pirelli (-0,17%). Tra i titoli minori scivola Beghelli (-7,17%).

LOAD-DATE: November 9, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             423 of 1000 DOCUMENTS


                                   La Stampa

                           7 novembre 2012 mercoledì
                                TORINO EDIZIONE

"L'ideologia ci fa perdere con Fiat"

BYLINE: marina cassi

SECTION: CRONACA; Pag. 48

LENGTH: 428 parole


«Affidarsi a letture politiche e ideologiche sulla Fiat ci ha già condotto a
sconfitte drammatiche, come quella dell'80». lo ha affermato il sindaco Piero
Fassino alla presentazione del libro del segretario nazionale della Fiom Giorgio
Airaudo, «La solitudine dei lavoratori». «Se volete che dica che Marchionne è la
longa manu del capitalismo americano posso farlo ma è inutile», ha aggiunto il
sindaco replicando ai delegati della Fiom che lo interrompevano contestando le
sue affermazioni. «Non possiamo continuare a leggere ciò che accade alla Fiat -
ha detto Fassino - solo politicamente o ideologicamente perché così si evitano
analisi fattuali sui problemi dell'azienda e del mercato. Il settore dell'auto
sta vivendo la più grave crisi dal dopoguerra e l'epicentro è in Europa. Questo
non vuol dire che non si debba incalzare la Fiat affinché non si limiti a
denunciare la crisi ma ci dica cosa fa per arginarla e afferrare la ripresa
quando si presenterà. Non accetto l'idea - ha concluso - che la Fiat abbia già
deciso di andare via, dobbiamo batterci perché resti. Proviamo a ragionare per
non passare da sconfitta a sconfitta».

E di Fiat e della crisi s'è parlato anche alla Camera del Lavoro dove Donata
Canta ha incontrato i 350 delegati alla vigilia dello sciopero generale - si
terrà mercoledì 14 - che per la prima volta dal 2008 vedrà in piazza
contemporaneamente i sindacati di Italia, Spagna, Grecia, Portogallo, Francia,
Germania.  L'idea comune è dire che l'austerità non funziona e chiedere «un
cambio di rotta verso un patto sociale europeo». A Torino ci sarà un corteo,
alle 10,  da piazza Vittorio a piazza Castello.

E su Mirafiori dice: «La Fiat continua a fare promesse, ma non assume impegni.
Anche Fabbrica Italia era un piano di intenti e adesso siamo nella stessa
situazione con l'indotto che ormai non regge più e non ce la fa a aspettare. E
in più adesso la Fiat aggiunge il ricatto dei licenziamenti a Pomigliano». Ieri
ha tenuto un'assemblea dei delegati anche la Fiom il cui sciopero generale è
stato spostato dal 16 novembre al 6 dicembre. Il segretario Giorgio Airaudo
analizza la situazione di Mirafiori: «Quello presentato da Marchionne non è un
nuovo piano prodotti, è un piano strategico. Concentrare la produzione sul
segmento premium rende inutile quel sistema di accordi che scaricava sui
lavoratori l'arrivo della produzione di massa. Per fare i  premium non servono
quelle flessibilità imposte dividendo i lavoratori. Servirebbe la riapertura di
un negoziato che garantendo gli impegni modifichi quegli accordi ora inutili».

LOAD-DATE: November 9, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             424 of 1000 DOCUMENTS


                                   La Stampa

                            6 novembre 2012 martedì
                               NAZIONALE EDIZIONE

"La Fiat ritiri i licenziamenti"

SECTION: ECONOMIA; Pag. 26

LENGTH: 405 parole


I sindacati che hanno firmato l'accordo sulla fabbrica di Pomigliano della Fiat,
Fim, Uilm, Fismic, Ugl e Associazione Quadri, hanno chiesto alla Fiat il ritiro
della procedura di mobilità per 19 dipendenti dello stabilimento campano. «Si è
svolto oggi il terzo incontro previsto con Fiat per affrontare i temi sul
rinnovo del contratto di lavoro, in particolare sulla parte normativa».

Prima di iniziare l'incontro, l'intera delegazione sindacale ha posto
formalmente a Fiat la richiesta di integrare nell'ordine del giorno la questione
della decisione, comunicata dall'azienda mercoledì 31 ottobre, di mettere in
mobilità 19 lavoratori dello stabilimento Fiat di Pomigliano» afferma in una
nota il segretario nazionale, responsabile auto Fim Cisl, Ferdinando Uliano che
aggiunge: «Su tale punto abbiamo comunicato la nostra contrarietà rispetto alla
decisione assunta dall'azienda, che abbiamo invitato a ritirare la procedura di
mobilità, chiedendo di definire in tempi rapidi la data dell'incontro previsto
dalla normativa di legge. L'azienda ci ha comunicato che in giornata definirà la
data di tale incontro. La Fiat ha preso atto della nostra richiesta di ritiro
della procedura e si è impegnata a dare una risposta nel merito nell'incontro».

Più battaglieri i toni del segretario Cisl Raffaele Bonanni, che ha spiegato che
la sua sigla non intende ad accettare i licenziamenti dei 19 dipendenti
annunciati dall'azienda ed è  pronta a presentare ricorsi: «O l'azienda ritira i
licenziamenti e ci rassicura o faremo i ricorsi, non si possono reintrodurre dei
lavoratori e  toglierne altri», ha spiegato ieri. Duro anche l'intervento di
Susanna Camusso, leader  Cgil: «Fiat è oggi il peggiore ambasciatore che
l'Italia può avere nel mondo. Dal Lingotto  emerge l'idea che o mi obbedisci o
non esisti».

Intanto procedono i lavori del  tavolo per la competitività dell'export,
insediato al ministero dello Sviluppo  con Fiat. «Stiamo lavorando sodo, a ritmi
serrati», fa sapere il viceministro al Lavoro, Michel Martone, che ha spiegato
come l'incontro di ieri sia «tecnico, di approfondimento». Martone ha chiarito
che durante il tavolo si è parlato in generale di «internazionalizzazione».
Secondo quanto si apprende al tavolo, coordinato dal sottosegretario allo
Sviluppo Economico, Claudio De Vincenti, ha partecipato, oltre a Martone e ai
rappresentanti del Lingotto, anche il sottosegretario all'Economia Vieri
Ceriani.[R. E.]

LOAD-DATE: November 8, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             425 of 1000 DOCUMENTS


                                   La Stampa

                             5 novembre 2012 lunedì
                               NAZIONALE EDIZIONE

A2A studia il bond

SECTION: TUTTOSOLDI; Pag. 6

LENGTH: 67 parole


A2A accende i motori per l'emissione di un bond da circa 500 milioni (probabile
il tasso fisso) per investitori istituzionali. L'emissione dell'obbligazione
potrebbe essere collocata nella seconda metà di novembre nell'ambito del
programma  da 2 miliardi  approvato dal cda.  Banca Imi, Mediobanca e Bnp
Paribas agiranno da bookrunner.  Sulla scadenza è plausibile un forchetta tra i
cinque e i sette anni.

LOAD-DATE: November 7, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             426 of 1000 DOCUMENTS


                                   La Stampa

                             3 novembre 2012 sabato
                               NAZIONALE EDIZIONE

La Fiat su Pomigliano "Non c'è urgenza"

BYLINE: luigi grassia

SECTION: ECONOMIA; Pag. 6

LENGTH: 467 parole


Non c'è «nessuna urgenza» di mettere in  mobilità i 19 operai di Pomigliano che
risulterebbero in sovrannumero quando in fabbrica entreranno 19 iscritti alla
Fiom,  come stabilito da una sentenza della  magistratura. Così fa sapere la
Fiat il  giorno dopo l'invito del governo a non mettere alla porta alcun
lavoratore, un invito a cui si sono associati i sindacati (tutti) con toni più o
meno aspri. Il Lingotto però non recede dalla sua linea, spiegata più volte;
ieri una nota della Fiat deplorava i  «commenti in molti casi non pertinenti e
inesatti» suscitati dalla vicenda, e sottolineava che  il rientro al lavoro
degli oltre mille dipendenti in cassa integrazione nella fabbrica delle Panda a
Pomigliano  «è unicamente condizionato alla domanda del mercato dell'auto
italiano ed europeo», che al momento rimane   «molto al di sotto delle
previsioni» (si veda l'altro articolo in questa pagina).

I sindacati annunciano battaglia, non solo la Fiom-Cgil ma anche quelli che
hanno firmato l'accordo di Pomigliano. Contro i 19 licenziamenti «faremo ricorsi
legali» avverte il segretario generale della Cisl, Raffaele Bonanni «perché per
noi non c'è fondamento. Si tratta di lavoratori che hanno sottoscritto un
accordo. Il presidente della Repubblica farebbe bene a interessarsi del problema
della Fiat». Bonanni critica anche la Fiom: «Se Marchionne avrà avuto facile
gioco nel dividere il sindacato, è perché la Fiom gli ha dato un grande aiuto in
materia di governabilità sindacale delle aziende». Per la Uilm Rocco Palombella
dice «siamo contrari a qualsiasi forma di licenziamento  perché danneggerebbe
proprio lavoratori impegnati nel ciclo produttivo della Panda».

La sigla più polemica è la Fiom: Giorgio Airaudo, responsabile nazionale del
settore auto dei metalmeccanici della  Cgil, dice che «la Fiat punta a far
rientrare i 19 iscritti Fiom in un clima ostile e di diffidenza», e aggiunge che
«contro quei 19 licenziamenti illegittimi siamo pronti ad appellarsi
all'articolo 18 dello Statuto dei lavoratori».

Dura anche la presa di posizione del segretario nazionale del partito
democratico, Pier Luigi Bersani: «Quello della  Fiat è un gesto non accettabile.
Sin qui abbiamo visto rompere il giocattolo e non quello che si possa definire
un piano».

La nota di ieri della Fiat precisa che «la procedura di mobilità ha un iter e
dei tempi tecnici prestabiliti, per consentire ai soggetti preposti e alle
organizzazioni sindacali di esaminare le motivazioni. Nessuna iniziativa può
essere avviata dall'azienda prima della conclusione della procedura ovvero 45
giorni dall'avvio, e cioè il 31 ottobre scorso».

Da notare che in un primo comunicato diffuso per errore,  il Lingotto  definiva
i 19 ricorrenti «storici oppositori», frase che è stata cancellata in una
successiva versione del documento.

LOAD-DATE: November 5, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             427 of 1000 DOCUMENTS


                                   La Stampa

                             3 novembre 2012 sabato
                               NAZIONALE EDIZIONE

L'alternativa migliore per Rbs è vendere l'americana Citizens

SECTION: ECONOMIA; Pag. 25

LENGTH: 368 parole


Il ritiro dagli Stati Uniti sembra l'opzione meno peggiore per la Royal Bank of
Scotland. Le autorità di regolamentazione richiedono all'istituto di credito
britannico un aumento dei coefficienti patrimoniali, identificando la cessione
di Citizens, banca commerciale americana di proprietà di Rbs, come la strada più
ovvia da intraprendere. Certo, una vendita rapida porta con sé grandi
inconvenienti, tuttavia anche il non far nulla non è da meno. È anche vero,
però, che vi sono buone ragioni per non vendere proprio ora Citizens. Nei primi
nove mesi dell'anno, la banca commerciale Usa ha generato oltre il 9% dell'utile
previsto  dal gruppo. Rbs è ancora  in calo e, se il governo britannico vuole
cominciare a veder diminuire la sua quota dell'81% nel 2014, è necessario vi sia
un utile per poter pagare il dividendo. Una vendita allo stato attuale
genererebbe inoltre minor capitale rispetto a una vendita successiva. Secondo
uno studio di Mediobanca, Citizens potrebbe recuperare da 1,1 a 1,5 volte il suo
valore contabile tangibile. Un affare concluso ora potrebbe, con grande
probabilità, aggiudicarsi solo la cifra più bassa di questo intervallo, dato che
i profitti di Citizens sono inferiori al capitale proprio.

Sempre secondo Mediobanca, questo potrebbe generare 150 punti base di
coefficiente core Tier 1, contro i 200 bps che Rbs potrebbe ottenere se
attendesse un miglioramento della situazione, raggiungendo così la fascia più
alta dell'1,5. L'ostacolo più grande è che il capitale di Rbs, come la maggior
parte degli istituti di credito, è più debole di quanto sembra. Sulla base dei
dati più recenti diffusi della banca, l'applicazione delle regole Basilea III,
più severe delle precedenti, farebbe crollare  il coefficiente core Tier 1,
raggiungendo circa il 7,5%. Rbs sa che è possibile tornare al 9-9,5% entro la
fine del 2013. Tuttavia, questo dipende dalla capacità di mitigare gli effetti
delle attività ponderate per il rischio secondo Basilea III e, inoltre, una
banca del calibro di Rbs probabilmente ha bisogno del 10%. I risultati del terzo
trimestre fanno intendere che l'istituto di credito britannico per il momento
dovrà lottare per ottenere un utile netto.   [george hay]

LOAD-DATE: November 5, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             428 of 1000 DOCUMENTS


                                   La Stampa

                            2 novembre 2012 venerdì
                               NAZIONALE EDIZIONE

La Fornero alla Fiat: stop con gli esuberi a Pomigliano

BYLINE: luigi grassia

SECTION: ECONOMIA; Pag. 24

LENGTH: 537 parole


La decisione della Fiat di mettere in mobilità diciannove lavoratori dello
stabilimento di Pomigliano se l'azienda sarà costretta ad assumere altrettanti
iscritti alla Fiom (come ha stabilito la Corte d'Appello di Roma), provoca
reazioni contrariate del governo. Il ministro del Lavoro Elsa Fornero ha
invitato ieri in una nota la Fiat a «soprassedere all'avvio della procedura di
messa in mobilità» mentre il responsabile dello Sviluppo economico Corrado
Passera dice: «Non mi è piaciuta la mossa che è stata fatta. Ma si tratta di una
libera azienda, se la vedano al loro interno».

La magistratura ha ordinato le assunzioni, respingendo il ricorso della Fiat, e
il gruppo guidato da Sergio Marchionne  si adeguerà alla sentenza. Però
l'azienda aveva già annunciato la sua posizione nel giugno scorso, subito dopo
la prima ordinanza del tribunale: l'organico della fabbrica  non potrà
aumentare, perché i vincoli economici non lo consentono; tanti lavoratori
dovranno entrare, tanti dovranno uscire.  Il tema è stato affrontato dallo
stesso Marchionne in un'intervista al Corriere della Sera: la scelta della
mobilità a Pomigliano per far posto ai 19 assunti per decreto giudiziario, dice
«è totalmente coerente. La cassa integrazione è arrivata anche lì. Non c'è
lavoro sufficiente, dove metto anche solo un assunto in più? Risponda la Fiom.
Ma non accetto lezioni di democrazia». E riguardo alla Fiom, commenta che «si è
divisa da sola. È incapace di adattarsi a una realtà in cui la maggioranza vuole
lavorare e non farsi condizionare dalla minoranza».

Il ministro Elsa Fornero esprime però «rammarico e preoccupazione», deplora
«l'evolversi delle relazioni industriali nel senso dello scontro» e vede «una
mancanza di volontà di dialogo di entrambe le parti». Anche se al momento non
risulta alcuna convocazione presso il suo dicastero, il ministro del Lavoro dice
che «si adopererà, per quanto di sua competenza, per fermare l'avvitamento in
una spirale nella quale tutti, dai singoli all'intero Paese, sono perdenti». E
per intanto «invita la Fiat a soprassedere all'avvio della procedura di messa in
mobilità del personale, in attesa della verifica di una possibilità di dialogo
che non riguardi soltanto il fatto specifico, ma l'insieme delle relazioni
sindacali in azienda».

A sua volta il ministro dello Sviluppo economico Passera si dice  preoccupato
per la decisione del gruppo, Ma ieri, intervistato da Sky Tg24 Passera ha anche
definito «una bella notizia la conferma di Fiat di non voler chiudere
stabilimenti in Italia».

Molto duro il leader della Fiom Maurizio Landini: «Il governo chieda a Fiat di
ritirare i licenziamenti. Intervenga e dica a Marchionne che la Costituzione va
rispettata». Ma anche alla Cisl non piace come si mettono le cose: «Se i miei
iscritti verranno danneggiati perché licenziati ingiustamente» dice il
segretario  Bonanni «noi ci muoveremo contro la Fiat per tutelarli.  L'annuncio
del Lingotto a me non è piaciuto». Anche  l'imprenditore Diego Della Valle
interviene sulla questione, affermando che «il presidente della Repubblica
Napolitano e il premier Monti devono, a questo punto, intervenire e richiamare
Marchionne e gli Agnelli al rispetto e al senso di responsabilità».

LOAD-DATE: November 4, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             429 of 1000 DOCUMENTS


                                   La Stampa

                           31 ottobre 2012 mercoledì
                               NAZIONALE EDIZIONE

Balzano Pirelli, Saras e Eni  Tonfo Fiat, recupera Mediaset

BYLINE: Sandra; Riccio

SECTION: ECONOMIA; Pag. 27

LENGTH: 170 parole


Piazza Affari ha chiuso positiva, tranquillizzata dalla Grecia  che ha
annunciato di aver trovato un accordo con la Troika. L'indice Ftse Mib ha
guadagnato  l'1,12% a 15.521 punti e il Ftse All share l'1,13% a quota 16.446.
Tra le blue chips balza Pirelli ( +3,94%). Molto cauta Camfin, che ha ceduto lo
0,62%. Forte calo invece per Fiat,  in perdita del 4,66% dopo la pubblicazione
dei dati sugli utili nei primi 9 mesi del 2012.   Bene le aziende energetiche.
Eni guadagna il  2,08%  grazie a risultati contabili positivi.   La ripresa del
prezzo del petrolio fa bene a  Saras che segna +5%. Deboli invece Ansaldo (-4%)
e Finmeccanica (-2%). Nel settore del credito positive Mediobanca(+2,35),
Mediolanum (+1,78%), Unicredit (+1,53%), Intesa (+0,97%). Bene anche i gruppi
del lusso (Tod's +2,47%, Ferragamo +2,39%). In ripresa anche il comparto
editoriale con il rimbalzo di Mediaset: il titolo, che veniva da nove sedute
consecutive di calo per un ribasso complessivo del 20%, ha chiuso in rialzo del
3,74% a 1,35 euro.

LOAD-DATE: November 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             430 of 1000 DOCUMENTS


                                   La Stampa

                           31 ottobre 2012 mercoledì
                               NAZIONALE EDIZIONE

L'utile corre grazie all'America

SECTION: ECONOMIA; Pag. 23

LENGTH: 602 parole


Utile netto più che raddoppiato per Fiat nel terzo trimestre di quest'anno: 286
milioni di euro rispetto ai 112 milioni dello stesso periodo del 2011. I ricavi
aumentano del 16% a 20,4 miliardi di euro, per effetto della forte crescita dei
volumi nelle regioni Nord America (Nafta), America Latina (Latam) e
Asia-Pacifico (Apac). Questi ultimi, spiega un comunicato della Fiat, hanno più
che compensato la diminuzione in Europa, «che risente del perdurante
deterioramento delle condizioni del mercato, particolarmente severo in Italia».

Per il 2012 il gruppo Fiat ha affinato i propri target economici al livello
inferiore dell'intervallo originario, con l'indebitamento netto industriale
atteso in miglioramento rispetto al terzo trimestre, a 6,5 miliardi. A fine anno
sono previsti, quindi, ricavi di circa 83 miliardi di euro, utile della gestione
ordinaria di oltre 3,8 miliardi, utile netto di oltre 1,2 miliardi. Stime
determinate dal fatto che, si dice nella nota, «gli eventi degli ultimi 12 mesi
hanno rafforzato il nostro giudizio negativo sull'evoluzione dei mercati
europei. Ravvisiamo persistenti condizioni di debolezza del mercato per il resto
del 2012, per tutto il 2013 e almeno per una parte del 2014». Confermate,
invece, le aspettative di performance per quanto riguarda Nafta, Latam e Apac.

Dopo la diffusione dei dati Fiat ha registrato un forte calo in Borsa. Il titolo
ha chiuso in calo del 4,66% a 3,93 euro tra forti scambi: sono passate di mano
48 milioni di azioni (pari al 3,8% del capitale) contro una media quotidiana
dell'ultimo mese di 15 milioni. Hanno tenuto invece Exor (+0,2%) e soprattutto
Fiat industrial (+1,9%), che diffonderà i conti oggi.

Nei primi nove mesi dell'anno i ricavi del gruppo presieduto da John Elkann e
guidato dall'amministratore delegato Sergio Marchionne sono stati pari a 62,2
miliardi di euro. I ricavi netti di Fiat, esclusa Chrysler, ammontano a 26,4
miliardi: -6% rispetto al 2011 per effetto principalmente del calo dei volumi in
Europa. I marchi di lusso e sportivi hanno registrato ricavi netti pari a 2,1
miliardi, in crescita dell'8%. Nei primi nove mesi del 2012 l'utile netto è
stato pari a 1.023 milioni. Esclusa Chrysler, si registra invece una perdita di
800 milioni di euro rispetto all'utile di 1.207 milioni dei nove mesi del 2011.

L'utile della gestione ordinaria nei nove mesi è stato di 2.827 milioni di euro.
Fiat, esclusa Chrsyler, ha registrato un attivo di 243 milioni (921 milioni nel
2011). L'Ebit è stato di 2.770 milioni, 175 milioni escludendo Chrsyler (2.215
milioni al 30 settembre). L'indebitamento netto industriale a fine settembre era
di 6,7 miliardi (5,5 miliardi a inizio esercizio).

Nei primi nove mesi sono stati consegnati 3,1 milioni di veicoli. In
particolare, nel terzo trimestre le auto vendute nella regione Nafta sono state
complessivamente 504mila (+23%), di cui 426mila (+29%) negli Stati Uniti. In
crescita del 14% le consegne in Brasile e Argentina. In Brasile la domanda di
auto e veicoli commerciali leggeri è cresciuta del 16% (del 25% per le sole
auto), mentre in Argentina le consegne sono calate del 37%. Vendite in crescita
anche nella regione Apac: +13%.

Situazione nettamente diversa sul mercato europeo, dove l'auto ha registrato nel
trimestre un calo del 9% rispetto allo scorso anno con 2,8 milioni di vetture
vendute e quasi tutti i principali mercati in discesa, compresa la Germania che,
per la prima volta, nel 2012 segna una riduzione a livello trimestrale (-7%
rispetto al trimestre 2011). L'Italia con un mercato in caduta del 23% registra
il peggior terzo trimestre dal 1976. [TEO. CHI.]

LOAD-DATE: November 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             431 of 1000 DOCUMENTS


                                   La Stampa

                            30 ottobre 2012 martedì
                               NAZIONALE EDIZIONE

Balzo dell'utile per Chrysler E oggi il cda Fiat sui conti

BYLINE: teodoro chiarelli

SECTION: ECONOMIA; Pag. 30

LENGTH: 606 parole


Consiglio di amministrazione importantissimo oggi per la Fiat. Un consiglio
chiamato ad approvare i conti del terzo trimestre, mentre, subito dopo,
l'amministratore delegato del Lingotto, Sergio Marchionne, incontrerà i
sindacalisti di Cisl, Uil, Ugl e Fismic (Fiom non è invitata, non avendo
sottoscritto gli accordi per il nuovo contratto auto) per illustrare loro il
piano industriale corretto alla luce della crisi del mercato in Europa. Alla
vigilia del consiglio, John Elkann parla di «risultati in linea» con le
previsioni e conferma le indicazioni positive già date per l'intero esercizio.

Buone notizie per il gruppo arrivano intanto da Chrysler, che chiude il terzo
trimestre con un balzo dell'utile dell'80% e conferma i target 2012. La casa
automobilistica americana controllata da Fiat chiude il terzo trimestre con un
risultato netto in aumento a 381 milioni di dollari, su ricavi in crescita del
18% a 15,5 miliardi di dollari. Soddisfatto Marchionne, amministratore delegato
di Fiat e Chrysler. «Continuiamo a lavorare e siamo contenti che le nostre
aspirazioni per l'eccellenza si traducano in risultati. Confermiamo i target per
l'anno e ci attendiamo un free cash flow ben oltre il miliardo di dollari. La
critica e i consumatori stanno rispondendo positivamente ai nuovi modelli, fra i
quali la Dodge Dart».

A spingere i risultati di Chrysler, il buon andamento delle vendite. Nel periodo
luglio-settembre, la casa di Detroit ha venduto a livello globale 556.000 auto,
il 12% in più rispetto allo stesso periodo del 2011. La quota di mercato di
Chrysler negli Stati Uniti è risultata pari all'11,3% a fronte del 14,3% in
Canada per il terzo trimestre. L'utile operativo trimestrale è stato di 706
milioni di dollari, il 4,6% dei ricavi, in aumento del 46% rispetto ai 483
milioni di dollari del terzo trimestre 2011: un incremento - spiega Chrysler -
attribuibile sia ai maggiori volumi di vendite sia ai prezzi. In crescita anche
l'Ebitda, salito del 14% a 1,3 miliardi di dollari. Al 30 settembre la liquidità
a disposizione della società è di 13,2 miliardi di dollari.

Complessivamente nei primi nove mesi dell'anno, Chrysler ha venduto 1,7 milioni
di vetture, in aumento dell'1,4% rispetto al 2011: un risultato che spinge
Chrysler verso l'obiettivo di 2,3-2,4 milioni di auto per l'intero 2012. L'utile
netto dei primi nove mesi è stato pari a 1,3 miliardi di dollari su ricavi per
48,6 miliardi di dollari, in aumento del 22%. Per l'intero 2012 Chrysler prevede
un utile netto di 1,5 miliardi di dollari e ricavi per 65 miliardi di dollari.

«Ci aspettiamo che Sergio Marchionne ci dica ciò che propone per Mirafiori e per
gli altri stabilimenti italiani - dice Raffaele Bonanni, leader della Cisl, alla
vigilia dell'incontro chiarificatore sul piano industriale della Fiat -. Ci
aspettiamo che riempia quelle caselle indicate a luglio specificando le mission
delle diverse fabbriche italiane». Bonanni dà atto all'ad del Lingotto di aver
già affermato che non chiuderà stabilimenti in Italia a fronte di una situazione
molto diversa in Francia e in Belgio. «Mi attendo - aggiunge - che ora ci dica
nei dettagli come gli impianti si possano riorganizzare in termini di
innovazione per presentarsi all'appuntamento della ripresa. Penso che a
Mirafiori si possa realizzare qualche prodotto di gamma alta di marca italiana».

Sempre sul fronte sindacale, la casa torinese viene condannata dal giudice di
Termoli (Campobasso) per avere applicato un diverso trattamento economico ai
lavoratori iscritti alla Fiom, togliendo 300 euro dalle buste paga perché il
sindacato di Maurizio Landini non ha firmato il contratto 2008.

LOAD-DATE: November 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             432 of 1000 DOCUMENTS


                                   La Stampa

                            28 ottobre 2012 domenica
                               NAZIONALE EDIZIONE

"Perché Fiat da 10 anni è leader del mercato"

SECTION: SPECIALI; Pag. 39

LENGTH: 662 parole


Più che un miracolo industriale, una scelta lungimirante: nel 1973  Giovanni
Agnelli, intuendo le potenzialità  del mercato sudamericano, volò  in Brasile
per firmare un accordo con lo stato di Minas Gerais. Fu l'atto costitutivo della
Fiat Automoveis di Betim (fabbrica poi inaugurata il 9 luglio '76), l'avvio di
una straordinaria impresa che  è lievitata fino a generare volumi (e utili)
allora inimmaginabili da parte della Fiat do Brasil che in 36 anni  ha prodotto
oltre 12 milioni di veicoli. Da tre anni il Lingotto vende più  in Brasile che
in Italia. Da dieci è  leader assoluto del mercato brasiliano (754.276
immatricolazioni nel 2011, corrispondenti al 22% del totale) davanti a colossi
globali come Volkswagen e GM. «E chiuderemo il 2012 - ha spiegato il direttore
commerciale Lelio Ramos - crescendo del 9% in un mercato che non supererà il
5%».

Lo stabilimento di Betim con i suoi 30 mila dipendenti (diretti e indiretti)
continua a sfornare record, come quello dello scorso agosto:   82 mila unità
prodotte e 100 mila commercializzate, grazie alle scorte provenienti
dall'Argentina e alle Freemont e 500 arrivate dal Messico, oltre ai  Ducato
sfornati da Iveco  a Sete Lagoas, Minas Gerais. Betim lavora a tempo pieno, 24
ore su 24 su tre turni, per produrre 19 modelli con 280 versioni e nel 2014
potrà realizzare 950 mila veicoli l'anno. Ma qui la richiesta è superiore
all'offerta. Per questo Sergio Marchionne (che punta a vendere in Brasile un
milione di auto) ha varato la costruzione di un nuovo stabilimento a Goiana,
nella Zona da Mata Nord di Pernambuco. I lavori, avviati il  17 settembre,
termineranno nel 2014; l'impianto, all'insegna della migliore compatibilità
ambientale, avrà una capacità produttiva di 250 mila veicoli. Per progetto e
sviluppo di nuovi modelli c'è  un accordo di qualificazione con le università
federale e statale di Pernambuco e il Politecnico di Torino. L'investimento
complessivo  in Brasile nel periodo 2011-2014 ammonta a 4 miliardi di euro e il
gruppo Fiat/Chrysler rappresenta oggi la più grande azienda privata dell'intero
Paese.

Un miracolo, viene da ribadire ripensando agli stenti dell'Europa. Una crescita
continua. «Negli ultimi mesi sulle vendite hanno influito positivamente le
decisioni del governo - ha detto Cledorvino Belini, presidente di Fiat/Chrysler
per l'America Latina - ma è certo che noi offriamo modelli belli, tecnologici e
dal prezzo competitivo. Non a caso la Novo Palio si è rivelata subito un
successo, nei primi sei mesi siamo saliti al 22,5% di quota e un pick-up su due
è  Fiat». La sorella brasiliana della Panda ha vinto l'ambito trofeo di «Carro
do Ano» e altri 5 premi della stampa specializzata. Qui si continua a vendere la
vecchia Uno (proprio la prima serie, ideale low-cost), accanto alle moderne
generazioni di Palio e  Siena, Idea, Bravo, Punto, Linea, Strada (leader tra i
pick-up) fino alla 500 che è un cult anche in Sudamerica. «Ma il nostro impegno
in Brasile - ha fatto notare Belini - va oltre la fabbrica: siamo attivissimi
sotto il profilo della responsabilità sociale con programmi di scolarizzazione
per i figli dei dipendenti,  centri di salute e benessere, attività
socio-educative, mostre e scambi culturali anche tramite la Casa Fiat di
Cultura, uno spazio per esposizioni ed eventi  a Nova Lima, Minas Gerais». Già
nel 1975 venne creata la Fundação Torino, scuola di standard europeo
inizialmente destinata proprio ai figli dei dipendenti italiani.

Al Salone di San Paolo Fiat ha presentato la 500C, le serie speciali Italia e
Interlagos di Uno e Punto, oltre all'aggressiva showcar Bravo Xtreme ideata dal
Centro Stile di Belo Horizonte. Al successo brasiliano del  Lingotto hanno
contribuito naturalmente tutte le  aziende della holding che hanno accompagnato
la crescita industriale negli anni: da  Teksid a Magneti Marelli, da  Comau a
Case New Holland, più Iveco e   Powertrain Technologies per  motori e
trasmissioni dell'intero Gruppo.    [P. BI.]

LOAD-DATE: October 30, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             433 of 1000 DOCUMENTS


                                   La Stampa

                            28 ottobre 2012 domenica
                               NAZIONALE EDIZIONE

Mediobanca raddoppia l'utile e prepara il piano

BYLINE: francesco Spini

SECTION: ECONOMIA; Pag. 21

LENGTH: 577 parole


Senza più svalutazioni o quasi, l'amministratore delegato di Mediobanca, Alberto
Nagel, può presentarsi  ai soci - che ieri in assemblea hanno approvato il
bilancio 2011-2012 e confermato i consiglieri cooptati - con una trimestrale, la
prima dell'esercizio, di nuovo in utile. Dopo la perdita dei tre mesi chiusi a
giugno, i profitti del primo trimestre dell'esercizio 2012-2013 chiudono a 109
milioni di euro, oltre le attese degli analisti e più alti del 92% di quelli di
un anno prima.  I ricavi, rimasti stabili, ha avvertito Nagel, «resteranno sotto
pressione» e la sfida sarà quella di «difendere i margini», lavorando anche «al
contenimento dei costi». In attesa che il cda avvii - nella riunione del 28
novembre - la discussione sul piano (dovrebbe essere pronto entro l'estate) che
ricalibrerà la strategia dell'istituto, Nagel ha confermato che «stiamo
riflettendo sulla nostra esposizione all'equity» per «togliere volatilità ai
nostri risultati». L'alleggerimento  sul fronte azionario sarà «un tema
generale» ma, ha sottolineato Nagel, non va  posto «in un momento sbagliato» e
«per mettere in difficoltà» una società come, ad esempio, Rcs, per cui è sempre
più probabile un aumento di capitale.

Per Nagel ora «non sarebbe responsabile non accompagnare il rilancio, lasciarla
nel prato con un debito in scadenza». Ma è chiaro che «dall'altro bisogna avere
la giusta pretesa che il piano» in preparazione da parte di Rcs «sia
sufficientemente demanding», esigente, «all'altezza di una situazione di
difficoltà». Un socio gli ha chiesto delle polemiche con Diego Della Valle,
uscito dal patto. E Nagel: «Spesso con lui  abbiamo più punti di contatto che di
divergenza su Rcs e su altre questioni comuni», è stata la risposta.  Per Rcs
come per Generali Nagel ha rivendicato un «ruolo molto attivo» nel cambiamento
«dell'assetto di management» per «favorire una ripresa di redditività e di
valore delle stesse». E, restando a Trieste, «abbiamo un totale allineamento con
quanto sta facendo il nuovo ceo» Mario Greco «soprattutto sul suo modo di
concepire il gruppo assicurativo». Infine Telco e quindi Telecom, con la
possibilità dello scorporo della rete: «Guardiamo con interesse operazioni che
dovessero essere proposte dal consiglio in cui si possa cambiare una parte del
perimetro e generare valore». Sul fronte dei soci, sono emerse due novità
comunicate dal presidente Renato Pagliaro.  La Fondazione Cariverona ha ridotto
la propria quota in Mediobanca al 2,1%, rispetto al 3,14%. È invece salita
Carisbo, che dal 2,62%  è ora al 2,9%. I piccoli azionisti in sala aspettavano
però «il piatto forte»: Nagel e l'operazione Fonsai, su cui non sono mancate
critiche. Dall'ad è giunta una approfondita disamina   dell'esposizione da 1,12
miliardi sul gruppo.  «Col senno di poi - ha detto -  era un periodo di credito
facile e sarebbe stato saggio dare una quantità  inferiore». Però ha rivendicato
l'operazione con Unipol, nata «in una situazione molto complicata» quando
«nessun competitor europeo era interessato. Oggi, invece, l'interesse c'è». Ma
allora   «è riuscita a dare una  prospettiva al gruppo e al nostro credito nei
suoi confronti. Al di là di alcune cadute, è stato un grandissimo risultato».
Quanto al presunto patto con Salvatore Ligresti,  Nagel, che per quella vicenda
è indagato, ha tagliato corto: «È stato un gesto di  disponibilità ad ascoltare
le ragioni di chi si sentiva, a torto o a ragione, escluso da questa
operazione».

LOAD-DATE: October 30, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             434 of 1000 DOCUMENTS


                                   La Stampa

                             27 ottobre 2012 sabato
                               NAZIONALE EDIZIONE

Elkann incontra Monti "L'Italia parte integrante della strategia di Fiat"

SECTION: ECONOMIA; Pag. 25

LENGTH: 346 parole


Il presidente di Fiat, John Elkann, fa visita a Roma al presidente della
Repubblica, Giorgio Napolitano  e al premier Mario Monti per ribadire l'impegno
del Lingotto  in Italia, che resta una «presenza strategica». Ricevuto a Palazzo
Chigi, l'erede della famiglia Agnelli ha ribadito a Monti che la presenza
industriale nel nostro Paese è parte integrante della strategia della società.
Una rassicurazione in più dopo le polemiche a seguito  della decisione di
rimettere mano al piano Fabbrica Italia e dopo il faccia a faccia tra l'ad di
Fiat, Sergio Marchionne e il governo del 22 settembre.

Da quell'incontro è scaturito il tavolo per l'export al ministero dello Sviluppo
economico, che sta continuando il suo lavoro e che, ha chiarito il ministro
Corrado Passera, andrà avanti  anche nelle prossime settimane, quindi anche dopo
la trimestrale di Fiat  fissata per martedì 30 ottobre.  Ma intanto a
Pomigliano, la fabbrica dove viene prodotta la nuova Fiat 500,  continuano le
polemiche sul reintegro dei 145 cassaintegrati tesserati della Fiom,  disposto
una settimana fa dalla Corte d'Appello di Roma.  Il sindacato Fismic ha promosso
una petizione e ieri ha annunciato che «sono 1.400 le firme raccolte tra gli
operai dello stabilimento di Pomigliano preoccupati delle ripercussioni che, con
la crisi dell'auto, potrà provocare la recente sentenza della Corte d'Appello».
Secondo la Fismic, la sentenza «ora rischia di mettere in pericolo il posto di
lavoro di numerosi dipendenti».

Il leader della Fismic, Roberto Di Maulo avverte che «da subito avevamo previsto
che una sentenza, che riteniamo sbagliata in quanto crea lavoratori di serie A e
lavoratori di serie B, potesse provocare inevitabilmente nello stabilimento di
Pomigliano ulteriori tensioni». L'obiettivo della Fismic, continua Di Maulo,
resta quello contenuto nell'accordo del 15 giugno 2010, ovvero il ritorno in
fabbrica di tutti i lavoratori Fiat che all'epoca erano dipendenti dello
stabilimento  di Pomigliano». Ma una parte degli operai si è scagliata contro la
petizione nello stabilimento. [l. for.]

LOAD-DATE: October 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             435 of 1000 DOCUMENTS


                                   La Stampa

                             27 ottobre 2012 sabato
                               NAZIONALE EDIZIONE

Mediobanca, assemblea dei soci Utile previsto a 85 milioni

SECTION: ECONOMIA; Pag. 25

LENGTH: 110 parole


Vigilia di conti e assemblea di bilancio per Mediobanca, che già guarda al
cantiere al via a novembre per l'elaborazione del nuovo piano industriale. Gli
incontri di oggi  inizieranno con un comitato esecutivo, seguito dal Cda sui
risultati del primo trimestre dell'esercizio 2012-2013. Alle 11 prenderà il via
la riunione dei soci per il voto sui risultati a fine giugno. Gli analisti  si
attendono per il primo trimestre  di Mediobanca utili in crescita a 85 milioni
dai 57 precedenti, con ricavi stabili a 450 milioni. La riunione dei soci  sarà
proiettata sul lavoro per definire le  linee strategiche e non si escludono
discussioni sulla vicenda di Fonsai.

LOAD-DATE: October 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             436 of 1000 DOCUMENTS


                                   La Stampa

                            26 ottobre 2012 venerdì
                               NAZIONALE EDIZIONE

Eni e Exor sul podio dell'industria

BYLINE: francesco spini

SECTION: ECONOMIA; Pag. 24

LENGTH: 444 parole


In una classifica che, nella parte alta, è dominata dal settore
energia&petrolio, la holding di controllo di Fiat, Exor,  due anni dopo averla
persa, grazie al consolidamento di Chrysler,    nel 2011 riconquista la seconda
posizione con ricavi a quota 84,4 miliardi scalzando Enel (77,6 miliardi) e
piazzandosi subito dietro Eni. Che si conferma il primo gruppo industriale del
Paese con 109,6 miliardi di fatturato, in crescita del 11,92%.Come sempre a
classificare   le «principali società italiane», nell'edizione 2012, è l'Ufficio
Studi di Mediobanca. Che   segnala tra l'altro l'estrema debolezza del settore
bancario, dove a correre sono i crediti dubbi: +141,2% dal 2005, +12,8% rispetto
al 2011 a quota 143,4 miliardi. Nel 2011 la redditività espressa dal Roe è stata
negativa: gli istituti di credito (che di credito nel 2011 ne hanno distribuito
poco: 4,2 miliardi) hanno registrato una perdita aggregata da 21,9 miliardi.
Unicredit resta la prima banca per totale attivo tangibile (911 miliardi di
euro, +0,8%), seguita da Intesa Sanpaolo (624 miliardi, -1,4%).

Tornando al settore industriale, che  nei primi sei mesi del 2012 conferma le
prime tre posizioni di classifica, la spinta decisiva è giunta dalla componente
di ricavi esteri. Nelle prime venti posizioni ci sono solo due nuovi ingressi
(Prysmian e Erg), escono dall'alta classifica Finivest (21esima, con i ricavi
giù dell'1,2%, -3,1 per parte Mondadori e -1,1% per parte Mediaset) e Wind
(23esima, -5,9% nelle vendite). Otto delle prime venti sono del settore energia,
sette sono di servizi, cinque sono manifatturiere: oltre a Exor/Fiat ci sono
Finmeccanica (sesto posto), Riva (11esimo), Prysmian (15esimo) e Luxottica
(19esima). Otto sono di proprietà pubblica.

La più dinamica? Finoil, che compie un balzo di 53 posizioni in avanti fino alla
numero 88, con +53% nel fatturato. Tiene la moda, dove Prada (2,5 miliardi di
fatturato) leva lo scettro a Benetton, i cui ricavi ammontano a 2,03 miliardi e
che domina il settore abbigliamento. Ferragamo è però quella che cresce di più:
+26,6% il balzo dei ricavi. Tra gli elettrodomestici Fineldo (Indesit) resta in
testa con 2,9 miliardi, seguito da De'Longhi in forte progressione (+11,6%).
Nell'alimentare il primo gruppo è formalmente Parmalat (4,9 miliardi), ma
sostanzialmente è battuto dalla «lussemburghese» (lì ha sede la sua holding)
Ferrero, con 7,2 miliardi di giro d'affari, seguita dalla somma (non riunita in
un consolidato italiani) tra Parmalat e Lactalis Italia (5,9 miliardi). Le
svalutazioni portano a Telecom il primato delle perdite (4,7 miliardi), mentre
Enel presenta i più alti debiti finanziari, a 63,2 miliardi di euro.

LOAD-DATE: October 28, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             437 of 1000 DOCUMENTS


                                   La Stampa

                           24 ottobre 2012 mercoledì
                               NAZIONALE EDIZIONE

Piazza Affari scivola al ventesimo posto

BYLINE: francesco spini

SECTION: ECONOMIA; Pag. 27

LENGTH: 647 parole


Performance da ultima della classe, fanalino di coda - negli ultimi 10 anni -
tra i 25 listini che più contano al mondo. Dal dicembre del 2001 al 30 giugno di
quest'anno Piazza Affari ha perso il 47,2%, con un rendimento medio annuo
negativo del 5,9%, che diviene 5,3% se si allarga l'orizzonte a 17 anni.
Nell'edizione 2012 del suo «Indici e dati», l'Ufficio Studi di Mediobanca
fotografa, in una prospettiva di medio-lungo periodo, l'andamento della Borsa
milanese. Ne esce un quadro non proprio lusinghiero per Piazza Affari, che perde
- salvo poche eccezioni- anche il confronto con i Bot.

Un listino, quello milanese,  sempre meno rappresentativo in termini di peso sul
Pil (20,7%, ai livelli del '96 mentre nel 2000 arrivò a sfiorare il 70%: le
altre piazze principali spesso sono sopra il 50%). E sempre meno rilevante per
capitalizzazione: è scivolato dal nono posto dove si trovava nel 2002 alla
ventesima posizione a causa del dinamismo dei mercati emergenti, del miglior
andamento di alcune borse europee e dell'accorpamento di altre. Da fine 2002 -
segnalano gli analisti di Piazzetta Cuccia - quella italiana è stata l'unica
borsa a contrarsi in termini di valore: -29%. Il confronto vede Londra a +17%,
Nyse a +20%, Euronext europeo a +31%. E ancora: Francoforte è cresciuta del 45%,
Zurigo del 61%, il Nasdaq dell'87%. E poi c'è la carica degli emergenti con il
Brasile a +675%, Bombay a +608%, la Russia a +596% e Shanghai a +556%.

Ampliando la visuale agli ultimi 17 anni - tanti ne sono considerati nel
rapporto - la Piazza milanese esce perdente anche nel confronto con i Bot. Nel
complesso dal 1996 a oggi  l'investimento a Piazza Affari è risultato negativo
per ben 12 volte su 17. Le azioni milanesi hanno reso  il 5,26% medio annuo
contro il 4,05% dei Buoni del Tesoro a 12 mesi. Ma in  soli tre casi la Borsa ha
superato il rendimento dei titoli di Stato: a   gennaio e dicembre del 1996 e
nel dicembre del 2011. Quest'ultimo investimento, infatti, presenta ora un
rendimento del 15,19% contro il 3,98% dei Bot, per il rimbalzo della borsa degli
ultimi mesi. Le zavorre, a Milano, si chiamano banche e  assicurazioni: 15 anni
su 17 hanno riportato un risultato negativo, mentre gli industriali hanno chiuso
in rosso solo 4 volte.  Dal 1996 il rendimento medio annuo dei bancari è
dell'1,5% contro il 7,8% degli industriali che in termini cumulati sui 17 anni
si traduce in un +28% per i primi contro un ben più cospicuo 250% dei secondi.
Ancora più contenuta la performance degli assicurativi: +17% nei 17 anni, ossia
+1% annuo. Il peso dei titoli bancari si è dimezzato, passando dal 32% del 2006
ad appena il 16% della capitalizzazione, il minimo degli ultimi  15 anni. Quanto
ai dividendi di tutte le quotate, si è toccato il punto più basso dal 2000: 13,8
miliardi. Chi dice, poi,  che nel lungo termine la Borsa dà sempre
soddisfazioni? Senza il reinvestimento dei dividendi, dal 2 gennaio 1928 a fine
settembre 2012 l'indice della Borsa riporta un rendimento del 6,3% annuo, che in
termini reali (contando un'inflazione media dell'8,9%) diviene negativo del
2,6%. Dopo 84 anni e 9 mesi l'investitore si troverebbe con un capitale dal
potere d'acquisto decurtato dell'89%. Reinvestendo i dividendi, invece il
rendimento reale diventa positivo d'un soffio: +0,8%. Avrebbe premiato una
scelta azzeccata delle società: il titolo Generali acquistato nel 1938, a
giugno, avrebbe portato a un rendimento reale medio annuo del 4,2%. Al
contrario, con  Bastogi si avrebbe un -6,9%. Tornando ai giorni nostri, da
inizio gennaio 2011 alla metà di ottobre, la Borsa ha perso il 22,7%. Solo un
quinto dei titoli ha avuto il segno più, un quarto ha perso oltre il 50%. Tra i
migliori: Txt e-Solutions (+182%), Zucchi risparmio (+164%) e  De' Longhi
(+88%). I peggiori hanno lasciato per strada oltre il 90%. Si tratta di
Eukedos, Seat Pg, Sopaf e  Fondiaria-Sai.

LOAD-DATE: October 26, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             438 of 1000 DOCUMENTS


                                   La Stampa

                             20 ottobre 2012 sabato
                               NAZIONALE EDIZIONE

Inchiesta su Mps convocate le banche

BYLINE: camilla conti; gianluca paolucci

SECTION: ECONOMIA; Pag. 25

LENGTH: 547 parole


Si allarga l'inchiesta della procura senese sull'acquisto di Antonveneta da
parte del Monte dei Paschi. Nelle ultime settimane i pm Nastasi, Natalini e
Marini hanno ascoltato oltre 90 persone fra uomini politici e delle isituzioni,
top banker, consulenti e avvocati d'affari. Tra questi, secondo quanto risulta a
La Stampa,  sarebbero stati sentiti esponenti di primo piano  di Jp Morgan,  di
Mediobanca e Rothschild in Italia. Quest'ultimo, già advisor di Abn Amro nella
scalata all'istituto padovano del 2005, aveva seguito due anni dopo
l'operazione senese in qualità di consulente del venditore spagnolo Santander.

L'indagine, emersa con clamore nel maggio scorso con una serie di acquisizioni
di documenti nel maggio scorso presso gli uffici di Mps e di una serie di
istituti a vario titolo coinvolti nella vicenda, riguarda presunti reati di
aggiotaggio e ostacolo agli organi di Vigilanza, in relazione al reperimento
delle risorse necessarie alla acquisizione di Antonveneta e ai finanziamenti in
essere a favore della Fondazione Mps. In particolare l'aumento di capitale del
2008 per la parte del Fresh da un miliardo, bond ibrido emesso dalla banca sotto
la regia di Jp Morgan e rimborsabile solo con azioni Montepaschi allo scattare
di una determinata soglia di prezzo in Borsa (sopra i 5 euro). Di quel Fresh, la
Fondazione Mps acquistò titoli per 490 milioni, attraverso appunto Credit Suisse
(196 milioni), Mediobanca (196) milioni e Banca Leonardo (98 milioni), per non
diluire il 56% di Rocca Salimbeni in portafoglio. Per lo stesso motivo, nella
primavera del 2008, l'ente sottoscrisse pro quota (3 miliardi) l'aumento di
capitale della banca da 5 miliardi, finalizzato all'acquisto di Antonveneta,
costato 9 miliardi cash finiti nelle casse del Santander che realizzò una
plusvalenza di circa 3 miliardi. La magistratura vuole ricostruire quei
passaggi. Così come intende capire se l'andamento del titolo Mps a gennaio 2011
(arrivò sotto la soglia dei 20 centesimi per poi risalire sopra 0,40 euro), sia
stato determinato da comportamenti scorretti.

Oltre a banchieri e a consulenti legali, il pool della procura ha già sentito il
ministro dell'Economia Vittorio Grilli (al tempo direttore generale del Tesoro)
e l'attuale presidente della Rai Anna Maria Tarantola come ex funzionario
generale di Bankitalia. Così come hanno testimoniato i rappresentanti della
politica locale come i due ex sindaci di Siena Maurizio Cenni e Franco Ceccuzzi
(che all'epoca dell'acquisizione era parlamentare del Pd), e l'ex presidente
della Provincia Fabio Ceccherini.

Quanto agli indagati, gli unici nomi circolati e mai smentiti restano quelli dei
componenti dell'ex collegio sindacale (Tommaso Di Tanno, che era il presidente,
Leonardo Pizzichi e Pietro Fabretti) e dell'ex direttore generale del Monte,
Antonio Vigni. L'allora presidente del Monte, Giuseppe Mussari, anche lui
indagato secondo indiscrezioni di stampa, ha invece dichiarato di non aver
ricevuto alcun avviso di garanzia. Lo stesso Mussari è coinvolto anche in
un'altra inchiesta giudiziaria, quella sulla privatizzazione dell'aeroporto
senese di Ampugnano. il Gup del Tribunale di Siena, Monica Gaggelli, ieri ha
spostato a fine gennaio l'udienza preliminare per legittimo impedimento del
legale della difesa.

LOAD-DATE: October 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             439 of 1000 DOCUMENTS


                                   La Stampa

                            18 ottobre 2012 giovedì
                               NAZIONALE EDIZIONE

Corrono Autogrill e Mediobanca Vendite su Impregilo e Rcs

BYLINE: Luca; Fornovo

SECTION: ECONOMIA; Pag. 25

LENGTH: 169 parole


Piazza Affari archivia un'altra seduta in rialzo grazie anche allo spread tra
Btp e Bund sceso  ai minimi da aprile. L'indice  Ftse Mib ha guadagnato l'1,56%
a 16.233 punti e il Ftse All Share è salito dell'1,49% a 17.139 punti.  Giornata
d'acquisti sulle banche: Mediobanca (+5,38%), Mps (+4,71%), Intesa Sanpaolo
(+2,8%), Unicredit (+2,21%) e Banco Popolare (+3,25%). Maglia rosa del listino è
A2A (+7,63%), sulle attese per il nuovo piano triennale.

Vendite su Impregilo (-4,09%). Cheuvreux e Fidentiis hanno puntato il dito
contro la cessione a sconto di una  quota del 3,7% delle concessionarie
brasiliane Ecorodovias.  In evidenza Autogrill (+3,59%) con la raccomandazione
«buy» di Ubs e un prezzo obiettivo a 8,9 euro. Il gruppo ha peraltro rinnovato,
in anticipo di 5 anni, la concessione per i 75 locali di ristorazione
nell'aeroporto di Amsterdam.  Giù Rcs (-4,16%) all'indomani dell'assemblea che
ha rinviato ogni decisione sul rafforzamento patrimoniale a dopo il piano che
sarà pronto per metà dicembre.

LOAD-DATE: October 20, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             440 of 1000 DOCUMENTS


                                   La Stampa

                             13 ottobre 2012 sabato
                               NAZIONALE EDIZIONE

"Intesa rapida sulla produttività"

BYLINE: andrea malaguti

SECTION: ECONOMIA; Pag. 26

LENGTH: 497 parole


«Sono italiano. Amo il mio Paese. Ma non voglio tornare al 2004, quando la Fiat
stava per fallire e la GM pagò due miliardi per non comprarla». Alla Curch
House, di fianco a Westminster, c'è la conferenza annuale della Camera di
Commercio italiana a Londra e l'ospite d'onore è Sergio Marchionne.
L'amministratore delegato della Fiat parla davanti a un centinaio di
imprenditori e chiarisce la sua visione di un mercato dell'auto da ripensare.
«Morgan Stanley ha stimato che negli ultimi dodici anni GM ha ridotto le proprie
operazioni in Europa di sedici miliardi. La Porsche e la Mercedes hanno
annunciato tagli agli investimento e ridotto le previsioni di guadagno. E alla
Fiat abbiamo previsto che il brand europeo perderà 700 milioni. Eppure non
abbiamo annunciato licenziamenti o chiusure di impianti».

Si è preparato un discorso di una ventina di minuti con un cappello dedicato a
Firenze e al suo sindaco, Matteo Renzi. Decanta la bellezza del capoluogo
toscano, aggiunge che le sue frasi su una città «piccola e povera» sono state
utilizzate fuori contesto. Cita Alfred Whitehead («Ho sofferto molti danni da
chi ha usato le mie parole cambiandone il significato o distruggendole»), poi
una storiella di Bill Cosby. «Un padre impara rapidamente che un figlio lo va a
cercare in bagno nel preciso momento in cui entra. E che se vuole farsi la barba
in pace deve andare alla stazione di benzina. Ai giornalisti chiedo di non
seguirmi se mi vedono girare verso la stazione di benzina. O per lo meno di
stare fuori dalla porta». Torna ai guai dell'auto.  Il problema più grosso? La
sovrapproduzione. Il mercato chiede settanta milioni di auto. Le aziende ne
producono novantacinque. L'Europa non ne vorrà più di dodici milioni e mezzo.
Allarga il quadro, introduce la parola speranza («senza non si può vivere»).
Parla di collaborazione. Di interventi congiunti a livello europeo che non
alterino le regole della concorrenza. Ringrazia Monti («Lo vorrei primo ministro
per sempre»), porta ad esempio il caso americano. «Obama è intervenuto chiamando
a raccolta le banche, il governo e i sindacati. E noi abbiamo avuto il
privilegio di partecipare alla ricostruzione attraverso l'alleanza con
Chrysler». Aggiunge che è grazie alla sicurezza finanziaria ottenuta dalle
attività extraeuropee che è convinto di poter proteggere le persone più colpite
dalla crisi. «Faremo tutto ciò che è in nostro potere per conservare gli
impianti in Italia, con una strategia che va contro i nostri interessi a breve
termine. Cerchiamo un equilibrio tra le logiche industriali e la responsabilità
sociale». Però gli pare impossibile restare competitivi chiudendosi in casa.
Guarda alla Russia, conferma la trattativa per la costruzione di uno
stabilimento a San Pietroburgo. «Non è più possibile appoggiarsi solo al mercato
interno e a quello europeo. Ma per il rilancio della produttività in Italia
abbiamo presentato al governo una proposta valida. Ora dobbiamo trovare
un'intesa con rapidità».

LOAD-DATE: October 15, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             441 of 1000 DOCUMENTS


                                   La Stampa

                            11 ottobre 2012 giovedì
                                TORINO EDIZIONE

Un pallone per chiedere il rispetto degli accordi

SECTION: CRONACA; Pag. 48

LENGTH: 215 parole


Alla vigilia dell'incontro per il rinnovo del contratto di gruppo che si tiene
oggi all'Unione Industriale,  la Fim ha organizzato una tre giorni per chiedere
alla Fiat di investire innalzando un pallone a Porta Nuova con scritto
«Mirafiori: rispettare gli impegni».  Dice il segretario Chiarle: «Marchionne
non ha più alibi: dice che i modelli per gli Usa vanno bene e  allora faccia
partire l'investimento a  Mirafiori che dovrebbe proprio produrre per quel
mercato». E incalza: «Se Mirafiori non parte  mi chiedo se ha ancora senso
tenere in piedi il contratto collettivo Fiat fatto proprio per garantire gli
investimenti». E il responsabile nazionale Fiat della Fim,  Ferdinando Uliano,
aggiunge: «Fiat ha tergiversato fin troppo.  Noi abbiamo fatto la nostra parte,
una sfida che però prevedeva un investimento». E sempre ieri a un attivo di
oltre 200 lavoratori Fiom il segretario Giorgio Airaudo ha polemizzato: «Bisogna
demistificare il tentativo  di mettere le toppe al fallimento dell'accordo di
Mirafiori, costruito sulle divisioni con un referendum non libero. I prodotti
sono in ritardo di due anni e se il lavoro riprenderà con il solo B Suv va detto
che  non sarà in grado di sostenere lo stabilimento e di occupare tutti i
lavoratori. Serve un'altra famiglia di prodotti».

LOAD-DATE: October 13, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             442 of 1000 DOCUMENTS


                                   La Stampa

                             9 ottobre 2012 martedì
                                TORINO EDIZIONE

La Fim tre giorni in piazza: "Mirafiori è la forza della Fiat"

SECTION: CRONACA; Pag. 48

LENGTH: 153 parole


«Mirafiori. La forza motrice della Fiat». È il titolo del presidio organizzato
da domani a giovedì dalla Fim torinese, davanti alla stazione Porta Nuova. In
occasione del presidio sarà innalzato un pallone aerostatico con uno striscione
con la scritta «Mirafiori: rispettare gli impegni». Domani, primo giorno del
presidio, in una conferenza stampa, il responsabile nazionale Fiat Ferdinando
Uliano e il segretario della Fim torinese, Claudio Chiarle illustreranno le
motivazioni dell'iniziativa. Per tutta la durata del presidio, inoltre, saranno
presenti delegati e lavoratori Fiat e dell'indotto auto per sottolineare che
«Mirafiori è fondamentale per mantenere in vita il tessuto industriale,
economico e sociale di Torino». L'iniziativa coincide con la riunione di
giovedì, all'Unione industriale, del tavolo per  il rinnovo del contratto
collettivo del gruppo che era stato firmato lo scorso anno il 13 dicembre.

LOAD-DATE: October 11, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             443 of 1000 DOCUMENTS


                                   La Stampa

                             4 ottobre 2012 giovedì
                                TORINO EDIZIONE

Mega-incidente sulla tangenziale In coma un operaio della Fiat Avio

BYLINE: massimo massenzio

SECTION: CRONACA; Pag. 69

LENGTH: 309 parole


Da quindici minuti aveva finito il turno di notte in fabbrica, si era tolto la
tuta da lavoro e stava finalmente tornando a casa, a Torino. Sul lungo
rettilineo della provinciale 143, però, l'imprevisto era in agguato. Michele
Ancelotti, cinquantenne operaio della Fiat Avio di Rivalta, ieri mattina è
rimasto gravemente ferito in una terribile carambola al volante della sua Fiat
Panda. Un impatto devastante che ha coinvolto anche una Ford Focus e una Daewoo
Matiz, che viaggiavano nella direzione opposta.

Le auto si sono letteralmente accartocciate e Ancelotti, in coma, è stato
ricoverato nel reparto di rianimazione del Cto. Decisamente meno gravi le
condizioni degli occupanti delle altre vetture. Sono stati tutti trasportati
all'ospedale San Luigi, ma nessuno ha riportato lesioni preoccupanti.

Lo schianto è avvenuto intorno alle 6,30, sulla strada che da Rivalta conduce a
Orbassano. Ancelotti si era appena lasciato alle spalle lo stabilimento di Tetti
Francesi e aveva imboccato la circonvallazione esterna, in direzione di via
Frejus.

In base ai primi rilievi, la Ford Focus, su cui viaggiavano E.C. e V.C., due
fratelli rivaltesi di 22 e 30 anni, si sarebbe scontrata con la Daewoo Matiz
condotta da G.B., 40enne.

La piccola utilitaria è poi finita fuori strada e si è ribaltata in un fossato a
bordo strada. La station wagon è rimbalzata invece verso il centro della
carreggiata e ha invaso la corsia opposta, centrando frontalmente la vecchia
Panda di Ancelotti.

Nell'impatto l'operaio torinese ha riportato fratture alle gambe e alle braccia
ed è stato mantenuto in coma in attesa che il suo quadro clinico si
stabilizzasse e fosse possibile intervenire chirurgicamente. La prognosi rimane
riservata e sulla vicenda ora indagano i carabinieri di Orbassano, che dovranno
ricostruire la dinamica del sinistro e attribuire precise responsabilità.

LOAD-DATE: October 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             444 of 1000 DOCUMENTS


                                   La Stampa

                             2 ottobre 2012 martedì
                               NAZIONALE EDIZIONE

Le vendite di auto ai livelli del 1978

BYLINE: luigi grassia

SECTION: ECONOMIA; Pag. 25

LENGTH: 570 parole


Il mercato dell'auto continua ad andare male,   e non potrebbe essere altrimenti
vista la crisi economica generale, ma fra i tanti dati negativi se ne nota
qualcuno meno sfavorevole per l'industria italiana, come ad esempio l'aumento
della quota  del gruppo Fiat. A settembre per l'insieme di tutte le marche c'è
stato un altro netto calo delle  immatricolazioni: -25,7% (e -20,5 nel complesso
dei primi nove mesi). Il gruppo Fiat vende a  settembre 33 mila vetture e
ottiene una quota del 30,3%, in crescita di 0,6 punti. Scomponendo il dato fra i
singoli marchi del Lingotto, nel mese migliora la quota Fiat (al 22%, cioè +0,8)
e nell'anno cresce Lancia (al 5,2%, +0,3 punti). Panda è sempre l'auto più
venduta in Italia, seguita da Punto, 500 e Ypsilon. Tra le top ten anche
Giulietta.

Per l'insieme di tutte le case automobilistiche le immatricolazioni in Italia a
settembre sono state  meno di 110 mila: si tratta del peggior risultato a
settembre dal 1984, quando le vendite  furono 107 mila. Nel "progressivo" annuo
le registrazioni sono 1 milione e 91 mila. Di queste, 324 mila auto sono state
immatricolate dal gruppo Fiat, che ha raggiunto una quota di mercato nei nove
mesi del 29,7%, sostanzialmente la medesima dello stesso periodo di un anno fa.
In tutto il 2012 sono 228 mila le auto Fiat immatricolate, per una quota del
20,9%, la stessa del 2011.

Le auto più vendute a settembre nel nostro Paese sono ancora una volta modelli
Fiat. Al primo posto nella classifica assoluta troviamo la Panda, con oltre
9.100 immatricolazioni e il 42,1% di quota nel segmento A. Seconda nelle
immatricolazioni è la Punto (quasi 6.800 vetture  e una quota del 20,1%  nel
segmento B) mentre la 500 è terza con 3.500 esemplari venduti e una quota del
16,4%  nel segmento A.Complessivamente la Panda e la 500 conquistano  il 58,5%
nel loro segmento.  Bene anche la Freemont, tra le prime del suo segmento con il
18,8%. Fra le vetture a metano, la gamma Natural Power della Fiat ottiene a
settembre una quota dell'86,1% di questo particolare mercato (era dell'82,4% in
agosto e del 79,1  in luglio).

In settembre Lancia ha immatricolato oltre 5.400 vetture per una quota del 5%,
la stessa ottenuta un anno fa. Nel progressivo annuo le auto registrate dal
brand sono quasi 57 mila e la quota è del 5,2%, cioè 0,3 punti percentuali in
più rispetto ai primi nove mesi del 2011. La  Lancia Ypsilon si  conferma  la
vettura di punta del marchio, con una quota del 9,9%  nel segmento B.

L'Alfa Romeo ha ottenuto in settembre una quota del 2,9% del mercato  (quasi
3.200 le auto immatricolate) in lievissima crescita (+0,08 punti percentuali).
Nei primi nove mesi del 2012 il marchio ha registrato quasi 34 mila vetture per
una quota del 3,1%. La Giulietta si conferma fra le dieci auto  più vendute e
ottiene il 17,3% del segmento  C.

Nel mese di  settembre il marchio Jeep (che appartiene al Lingotto) ha
immatricolato 400 vetture per una quota dello 0,4% e nel "progressivo" annuo ha
registrato  più di 5 mila auto confermando la quota dello 0,5% del mercato che
aveva nello stesso periodo del 2011. Il Grand Cherokee - modello di punta della
Jeep  - si conferma tra le vetture più vendute del suo segmento, con una quota
del 12,8%.

Il Centro studi Promotor segnala che invece il mercato mondiale dell'auto
cresce e batterà il  record  a fine 2012 superando quota 60 milioni di vetture
vendute; ma l'Italia è fra i Paesi che vanno male.

LOAD-DATE: October 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             445 of 1000 DOCUMENTS


                                   La Stampa

                            29 settembre 2012 sabato
                               NAZIONALE EDIZIONE

Norges Bank sale al 2,1% di Unipol Tratta Roma-Milano Alitalia cede otto slot
Adr cede i duty free a Lagardere Addio a Giribaldi l'inventore del Traco

SECTION: ECONOMIA; Pag. 23

LENGTH: 136 parole


È la banca centrale di Oslo  il terzo azionista di  maggioranza in Unipol con il
2,1%. Effetto del recente aumento di capitale, la quota è comunque sotto la
soglia del 5,6%  detenuto da Mediobanca.

Sì dell'Antitrust alla cessione di otto slot Alitalia  sullo scalo di Milano
Linate per  Roma. Via libera anche all'affidata a    Nexia International la
procedura di valutazione delle richieste.

Adr ha ceduto il 100% del capitale Adr Retail - che gestisce gli spazi
commerciali degli aeroporti di Fiuminicino e Ciampino -  alla società francese
Ls travel retail del Gruppo Lagardere. Valore della cessione 229,4 milioni.

È morto ieri sera nella sua casa di Torino, Luigi Giribaldi, 88 anni, fondatore
nel 1964 della Traco, l'azienda leader nazionale nel trasporto rapido poi
venduta nel 1984 al colosso australiano Tnt.

LOAD-DATE: October 6, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             446 of 1000 DOCUMENTS


                                   La Stampa

                           27 settembre 2012 giovedì
                               NAZIONALE EDIZIONE

Cota: indotto a rischio, vanno ridotte le tasse il caso ALESSANDRO MONDO"Fiat
non può uscire dalla porta di servizio"

BYLINE: MONDO ALESSANDRO

SECTION: CRONACA; Pag. 49

LENGTH: 617 parole


Non solo Fiat. «E' un caso speciale, certo: perchè è parte del tessuto  sociale,
oltre che economico, e ha un debito di riconoscenza verso  l'Italia. Sarebbe
grave se uscisse dalla porta di servizio, di Torino  e del Paese. Ma è tutto
l'automotive, e più in generale il sistema  industriale piemontese, ad essere in
sofferenza». Emergenza  indottoCosì Roberto Cota, che ieri ha fatto le
comunicazioni sul  caso Fiat in Consiglio regionale.

Posizione in linea con quella  dell'assessore al Lavoro Claudia Porchietto,
munita di slide per  spiegare ai consiglieri quanto il ritardo nell'avvio
produttivo di  Mirafiori pesi anche sull'indotto dell'auto: 94 mila addetti in
Piemonte, 898 imprese della filiera, 19 miliardi di fatturato. Realtà
complessa, «che sta tenendo perchè è riuscita a diversificare il
portafoglio-clienti e non è più dipendente dal monomarchio Fiat».  Anche così,
in assenza di una politica industriale italiana ed  europea dell'auto riservata
alle medie e grandi aziende italiane  (sopra i 250 dipendenti), il futuro sarà
ancora più buio. No comment  sulla scelta di Fiat di bloccare gli investimenti
in attesa della  ripresa del mercato europeo. Questione di strategie aziendali,
sulle  quali non interviene nemmeno Cota. Il governatore si limita a  ricordare
che quando il Gruppo esordì in Brasile «esportava in Italia  per supplire alla
carenza del mercato di quel Paese».Come a dire che  oggi la situazione si è
rovesciata. No a incentivi, peraltro non  richiesti dall'azienda: «La vera sfida
è abbassare la pressione  fiscale su tutte le aziende». Soprattutto con
riferimento all'export.  Posizione ribadita al ministro Passera. Su questo
punto, il richiamo  di Fiat ai propri impegni e la necessità di politiche
industriali che  tutelino l'automotive, nel suo complesso, sono confluiti gli
ordini  del giorno di maggioranza e opposizione: da FdS (Artesio, De Luca) al
Pd (Lepri, Laus), dal Pdl (Motta) a ll'Italia dei valori  (Buquicchio), passando
per la Lega (Carossa). Piano giovaniDi  impresa si è parlato anche nell'incontro
tra l'assessore Giordano  (Attività produttive) e i gruppi dei giovani
imprenditori di  Confindustria. Obiettivo: verificare le ricadute delle prime
azioni  del Piano giovani e lavorare sulla comunicazione. Qualche numero:  oltre
5.500 giovani assunti nel 2011 con contratto a tempo  indeterminato; 10.500
lavoratori assunti grazie alla deduzione  sull'Irap; 350 mila euro già concessi
per gli incubatori non  tecnologici (su oltre 1,6 milioni di investimenti).Enti
localiSempre ieri il Consiglio ha approvato la riforma degli enti  locali
preparata dall'assessore Elena Maccanti. Ruolo centrale del  Comune come primo
referente nell'erogazione dei servizi ai cittadini  e della Provincia come ente
di gestione delle funzioni di area vasta:  questi gli elementi salienti del
disegno di legge. Soddisfatto Cota:  «La Regione è sempre a fianco delle
amministrazioni locali». Il ddl  recepisce le indicazioni della "spending
review" nazionale che  obbliga i piccoli Comuni alla gestione associata delle
funzioni  fondamentali. La riforma - « un punto di partenza», precisa Maccanti
- consente il superamento delle Comunità Montane a favore dell'Unione  dei
Comuni montani. La soglia minima di 10mila abitanti per  consentire la gestione
associata, prevista dalla normativa statale,  viene abbassata a 3mila per i
Comuni di montagna e 5mila per quelli  di pianura. Prevista la possibilità di
gestire in forma associata la  funzione socio assistenziale anche attraverso la
forma di consorzi,  che dovranno garantire una limite minimo di 40mila abitanti
di  riferimento. ENTI LOCALIVia alla riforma, i Comunidovranno  associarele
funzioni principali

LOAD-DATE: October 4, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             447 of 1000 DOCUMENTS


                                   La Stampa

                           27 settembre 2012 giovedì
                               NAZIONALE EDIZIONE

Fiat-Chrysler un arbitrato sulla quota Veba

SECTION: ECONOMIA; Pag. 27

LENGTH: 132 parole


Fiat North America ha avviato un giudizio di accertamento dinnanzi al Court of
Chancery del Delaware per ottenere conferma del prezzo che dovrà essere pagato
per il 3,3% del capitale di Chrysler posseduta dal fondo pensione dei dipendenti
Veba (che deve cedere a Fiat in forza dell'opzione siglata  il 10 giugno 2009).
Fiat aveva annunciato di aver esercitato l'opzione di acquisto della quota il 3
luglio: il fondo non contesta il diritto di Fiat  di acquistare, la questione
aperta è quella del prezzo.  «Siamo fiduciosi di poter giungere ad una soluzione
in tempi rapidi - ha commentato Sergio Marchionne -. Il rapporto di
collaborazione con Uaw (il sindacato cui fa capo la quota Veba) resta solido e
non è in  influenzato dalla questione». Con l'acquisto Fiat arriverà al 61,8% di
Chrysler.

LOAD-DATE: October 4, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             448 of 1000 DOCUMENTS


                                   La Stampa

                           25 settembre 2012 martedì
                                TORINO EDIZIONE

"Non siamo subalterni al Lingotto" Scintille tra Fassino e la sinistra

BYLINE: andrea rossi

SECTION: CRONACA; Pag. 44

LENGTH: 384 parole


«L'incontro tra Fiat e governo è stato vero, non formale, dagli esiti non
scontati, tra cui la dichiarazione esplicita sul mantenimento dei siti
produttivi in Italia». Il sindaco Piero Fassino dice la sua sul vertice di
sabato, e lo fa durante un Consiglio comunale teso (votate due mozioni per
chiedere a Fiat il rispetto degli impegni), in cui i partiti   spesso non gli
fanno sconti, chiedono un cambio di rotta. Il sindaco para i colpi: «Io rifuggo
dalle letture ideologiche, preferisco affrontare i dati di realtà. E allora dico
che il vero problema non risolto è che cosa si mette in campo da qui in avanti
per fare in modo che quando il mercato si riprenderà Fiat sia in grado di essere
competitiva».

Il clima non è dei più distesi. Soprattutto nella maggioranza di centrosinistra.
I consiglieri di Sinistra e libertà non sono teneri. Rinfacciano a Fassino la
presa di posizione alla vigilia del referendum di Mirafiori («se fossi un
operaio voterei sì»). «Vogliamo un cambio di rotta», attacca Marco Grimaldi.
«Stiamo per perdere un pezzo del futuro produttivo di questa città. Il sindaco
convochi Fiat. Se fossimo in giunta lo faremmo». È un lapsus - Sel in giunta c'è
- che la dice lunga. Il capogruppo Michele Curto insiste: «Abbiamo  determinato
noi questa condizione d'impotenza, accettando un ruolo subalterno. Questa è
l'eutanasia di una fabbrica. Non possiamo continuare a fare lo sportello
comunicazione di Fabbrica Italia». Il Pd cerca di tenere insieme i pezzi:
«Teniamo alla presenza di Fiat  sul territorio, conosciamo le difficoltà del
momento. Ma dobbiamo dire con chiarezza che il tempo delle promesse e degli
impegni generici è finito, occorrono parole chiare», è l'analisi di Stefano Lo
Russo.

«Non siamo remissivi. Facciamo la nostra parte», ribatte il sindaco.
Dall'opposizione piovono critiche:   «Fiat  ha già chiarito. Ora è tardi. Questa
amministrazione, dopo un anno di assordante silenzio, pratichi una scelta
coraggiosa: cerchi altri investitori», è l'invito di Maurizio Marrone del Pdl.
Tesi ripresa da Vittorio Bertola del Movimento 5 Stelle. «Si cerchi un altro
partner automobilistico. Nonostante il referendum a Mirafiori Fiat sta lasciando
Torino. Mi chiedo perché gran parte della classe politica, Fassino e Chiamparino
compresi, sostenne il sì a quel referendum».

LOAD-DATE: October 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             449 of 1000 DOCUMENTS


                                   La Stampa

                           25 settembre 2012 martedì
                               NAZIONALE EDIZIONE

La7, il primo round fa il pieno di offerte

BYLINE: francesco spini

SECTION: ECONOMIA; Pag. 22

LENGTH: 603 parole


La vendita de La7 si prepara a passare alla fase due. Ieri sono giunte agli
advisor Mediobanca e Citi le offerte - rigorosamente  non vincolanti - per
rilevare gli asset di Telecom Italia Media:   le televisioni - La7 più Mtv -
come pure i tre multiplex e le torri di TI Media Broadcasting. Dopo il forfait
dei giorni scorsi di Mediaset, il primo a mettere sul tavolo le proprie carte è
stato l'ex amministratore delegato di Fininvest, Claudio Sposito. Il fondo
Clessidra da lui guidato ha presentato un'offerta per l'intero perimetro oggetto
della dismissione. Ma della partita sarebbero anche Cairo, Discovery come pure i
tedeschi di Rtl e H3g, ovvero 3Italia.

Secondo indiscrezioni rilanciate dall'agenzia Ansa, Cl,essidra, che per
l'occasione ha come advisor l'ex numero uno di Endemol Marco Bassetti, avrebbe
spinto l'offerta a oltre 400 milioni di euro, incluso il debito. La volontà del
fondo di private equity sarebbe quella di andare fino in fondo, se necessario
anche in solitaria. Non si escludono però altri partner nell'operazione, a
cominciare da altri fondi che permetterebbero a Clessidra di diminuire il
proprio impegno. E si parla pure della possibilità di coinvolgere nel capitale,
ovviamente con quote minoritarie,  anche manager e figure chiave  della
società-target, come Enrico Mentana. Il direttore del tg de La7  ha detto di non
avere avuto contatti con il fondo, ma pure che, in linea generale, se ci fosse
da affrontare il tema di un acquisto di minoranze da parte dei manager,  «ci si
potrebbe pensare».

L'impegno di Clessidra  sarebbe di medio termine, per arrivare alla
valorizzazione dell'asset nel giro di 3-4 anni. Basterà per i paletti che il
presidente esecutivo di Telecom, Franco Bernabè, ha posto per la cessione? Tra
questi rientrano il prezzo, certo, ma anche una visione industriale che non
snaturi il prodotto televisivo attuale. Giovedì Bernabè e l'amministratore
delegato Marco Patuano aggiorneranno il consiglio di amministrazione sulle
offerte ricevute. Offerte che, secondo indiscrezioni, dovrebbero includere
pretendenti come gli americani di Discovery Channel, che sul digitale terrestre
sono già presenti con Real Time e Dmax. E ci sarebbe anche l'interesse dei
tedeschi di Rtl, del gruppo Bertelsmann, presente in diversi paesi e che sta
analizzando la possibilità di avere a disposizione i canali 7 e 8 del
telecomando, sebbene la numerazione sia sotto revisione da parte dell'Agcom.
Tra i latori di un'offerta ci sarebbe poi H3G, ovvero 3Italia, controllata dalla
Hutchison Whampoa, multinazionale con sede a Hong Kong,  che parrebbe
interessata a tutto il perimetro. Infine, in lizza per presentare un'offerta, ci
sarebbe anche Cairo, concessionario della pubblicità de La7. In Borsa nel
frattempo la tensione sulla gara si è stemperata: il titolo ieri ha chiuso con
un tranquillo +0,32%. Il quadro, dopotutto,  sarà più chiaro nelle prossime ore
o nei prossimi giorni, quando gli advisor compieranno l'analisi di quanto
ricevuto, sempre che nelle prossime ore non si aggiunga qualche outsider: il
termine di ieri, infatti, non era tassativo e al momento la fase dell'operazione
di vendita viene ancora definita del tutto preliminare.

Sempre nel corso del cda di giovedì sarà affrontato anche il tema della
societarizzazione della rete. Sul tema, in un'intervista a Bloomberg, Marco
Fossati, numero uno di Findim, azionista col 5%, è tornato a promuovere lo
scorporo.  «I tempi - ha detto - sono maturi per andare avanti con lo spin-off.
Questa opportunità non deve essere sprecata perchè le condizioni possono esserci
ora, nei prossimi due o tre mesi, o mai più».

LOAD-DATE: October 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             450 of 1000 DOCUMENTS


                                   La Stampa

                           25 settembre 2012 martedì
                               NAZIONALE EDIZIONE

IL PUNTO Corrono Fiat e Tod's Scivolano Rcs, Telecom e Ubi

BYLINE: Luca; Fornovo

SECTION: ECONOMIA; Pag. 25

LENGTH: 160 parole


Piazza Affari parte male a inizio  settimana  con un calo dell'indice Ftse Mib
dello 0,78% a 15.867 punti. In rosso le principali banche quotate sul paniere
principale ad eccezione di Mediobanca (+1,6%). Deboli quindi Monte dei Paschi di
Siena  (-2,12%) e Ubi Banca (-2,68%), così come Intesa Sanpaolo (-0,64%) e
UniCredit (-0,81%). Chiusura poco mossa per Ti Media (+0,32%), che si è
sgonfiata nel corso della seduta nel giorno in cui scadono i termini per le
offerte non vincolanti. In rosso come il listino, invece, la controllante
Telecom che ha perso il 2,03 per cento.

Tra i titoli in rialzo Fiat e Tod's proprio nel giorno del botta e risposta tra
l'ad del Lingotto, Sergio Marchionne e Diego Della Valle, patron della Tod's. Le
azioni del Lingotto hanno guadagnato il 2,45%, quelle del produttore di scarpe
l'1,35 per cento. Bene anche Enel (+1,01%) e Lottomatica (+1,16%). Fuori dal
paniere principale, in calo le azioni del gruppo editoriale Rcs (-2,84%).

LOAD-DATE: October 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             451 of 1000 DOCUMENTS


                                   La Stampa

                           25 settembre 2012 martedì
                               NAZIONALE EDIZIONE

"La Fiat sta bene Il governo tolga le zavorre al sistema"

BYLINE: marina cassi

SECTION: ECONOMIA; Pag. 8

LENGTH: 649 parole


Sergio Marchionne questa volta lo dice in piemontese, pur faticando nella
pronuncia: «Monsu Piech, lassa perde, va canté 'nt n'àutra cort». Che tradotto
significa: l'Alfa Romeo non la vendo. L'ad Fiat sceglie l'assemblea annuale
dell'Unione industriale di Torino - l'organismo confindustriale con cui
l'azienda ha mantenuto  relazioni anche dopo l'uscita da viale dell'Astronomia
- per parlare  dopo l'incontro con il governo di sabato in risposta a molti
giornali  che hanno scritto di una Fiat inadempiente. E la stessa  cosa farà
oggi, al Lingotto, quando incontrerà  dirigenti e quadri in collegamento video
con gli stabilimenti. Sempre oggi il governo riferirà al sindacato della
riunione di sabato mentre il segretario Cisl Bonanni annuncia «Marchionne ci
incontrerà al ritorno dagli Usa». Ieri il manager ha voluto mettere il punto in
fondo a una settimana  con la Fiat sotto i riflettori spiegando che il gruppo «è
sano e in ottima forma», i bilanci sono buoni  con ricavi superiori ai 77
miliardi, un utile della gestione  compreso tra 3,8 e 4,5 miliardi,  il
risultato più alto nei 113 anni di storia di una Fiat che includeva la Fiat
Industrial, un utile netto tra 1,2 e 1,5 miliardi di euro, e una liquidità oltre
i 20.  E assicura che non ostacolerà un ipotetico arrivo di Volkswagen.

Ma dice anche «ciascun costruttore di automobili sta oggi sperimentando diversi
gradi di infelicità come le famiglie infelici di Tolstoj; ognuno soffre le pene
dell'inferno in un mercato dell'auto che è un disastro».   È il tono a fare la
differenza rispetto a tanti discorsi recenti: Marchionne sa di avere con sè la
platea torinese e si toglie qualche soddisfazione. Scandisce: «Non sarò certo io
a deludere quelli che inneggiano a un intervento della Volkswagen. Per quanto mi
riguarda do loro il benvenuto. Ben venga uno stabilimento Volkswagen nel nostro
Paese. Ma, a quelli tra voi che sono sul libro paga di Wolfsburg, chiedo
gentilmente di ribadire ai vostri proprietari tedeschi un concetto semplice e
chiaro: l'Alfa Romeo non è in vendita». E incalza: «Le spacconate dei tedeschi
non mi sorprendono. Quello che trovo stupefacente è che noi, in questo Paese,
abbiamo perso ogni barlume di orgoglio nazionale». Uscendo dall'associazione
sarà ancora più esplicito: «Pensare a uno straniero come salvatore è una gran
pirlata». D'altronde rivela che sono otto anni e mezzo che cerca un partner per
l'Italia. E dichiara «il completo fallimento, nessuno vuole accollarsi le
zavorre italiane». E questo accade per colpa del sistema Italia.

Riconosce a Monti di aver riconquistato credibilità internazionale, ma questo ha
avuto dei costi. L'auto è al suo minimo storico dal '64, e oggi la Fiat si trova
a un bivio. Deve scegliere se «ridurre la capacità produttiva e licenziare
migliaia di dipendenti oppure cercare di sfruttare le competenze che abbiamo».
Lo ridice: «Confermo l'impegno Fiat verso questo Paese». E al governo chiede di
fare  «la propria parte per rimuovere quelle zavorre che stanno ancorando il
Paese al passato». Tornando  a Fabbrica Italia, spiega che ne ha abolito il nome
perchè esasperato da 19 richieste di chiarimenti dalla Consob «in cui si
chiedevano i dettagli finanziari e tecnici su un vasto piano strategico, nuovo,
coraggioso di lungo periodo che aveva l'obiettivo di aiutare il Paese».  Alla
fine quel progetto  «nato per favorire la coesione sociale e disegnato per
contribuire alla soluzione dei problemi industriali dell'Italia è diventato un
obbligo». Ma ribatte: «Chiunque  gestisca un'azienda sa che gli indirizzi
strategici devono essere modificati e adeguati ai mercati». A fine mattina si
replica il botta  e risposta con  Della Valle che da Milano aveva accusato:
«Sono stati presi con le mani nella marmellata. Vogliono andarsene». Marchionne
ribatte duro: «La deve smettere di rompere. Tutti i suoi investimenti  in borse
per noi valgono un parafango».

LOAD-DATE: October 2, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             452 of 1000 DOCUMENTS


                                   La Stampa

                            24 settembre 2012 lunedì
                               NAZIONALE EDIZIONE

"Bisogna sostenere tutto il sistema-Paese"

SECTION: ECONOMIA; Pag. 6

LENGTH: 564 parole


Maurizio Sacconi, ex ministro del Lavoro, lei è un veterano dei vertici a
Palazzo Chigi.Come valuta questa maratona di cinque ore tra Fiat e Governo?

«La riunione è stata lunga ma non direi inconcludente, perché ha posto le basi
per un confronto in sede di ministero dello Sviluppo, da cui potrebbero uscire
risposte concrete. Badi bene: non risposte solo per la Fiat, ma risposte per
tutto il sistema paese di cui Fiat è parte».

Lei evidentemente, conosce i contenuti dell'incontro: di che si è parlato?«Della
competitività del sistema Italia, perché le difficoltà sollevate da Fiat sono le
stesse con cui si misura l'intero mondo produttivo. Sono i problemi ormai noti,
rispetto ai quali l'Italia si trova in una condizione di svantaggio rispetto ai
nostri competitors internazionali: il costo del credito, la pressione fiscale,
il costo dell'energia, la giustizia con particolare riferimento a quella civile
e del lavoro, la ricerca e l'innovazione, e poi la produttività del
lavoro».Quindi si sarebbe parlato poco di Fiat e molto di politica economica e
industriale?«Si ricorda la famosa frase di Ford "ciò che è bene per la Ford è
bene per l'America" che poi l'avvocato Agnelli applicò anche alla Fiat? È vero
piuttosto che ciò che è bene per l'Italia è bene anche per la Fiat. Seguiamo con
attenzione questo tavolo presso il Ministero dello Sviluppo perché, partendo da
un caso concreto ed emblematico, potrebbero finalmente prodursi delle soluzioni
per tutto il sistema industriale italiano. La questione Fiat può fare da
apripista per la maggiore competitività».Ma su questi temi non stanno lavorando
anche le forze sociali in un altro tavolo?«Credo più nell'efficacia di questo
tavolo che in quello con le forze sociali. Se si parla di misure per l'export,
questo vuol dire aprire un varco anche a tutte le altre imprese. Se si accelera
il rafforzamento del credito d'imposta per la ricerca, deve valere per tutti. Se
si parla del peso fiscale sulla benzina, che certamente e' un disincentivo
all'acquisto di automobili, si parla di un problema di tutte le famiglie. Lo
stesso discorso vale per la detassazione del salario derivante dalla
contrattazione aziendale. Fiat pone oggettivamente problemi concreti che
riguardano tutti».E questo vale anche per le relazioni sindacali?«Non c'è dubbio
che servono relazioni industriali più collaborative, e Fiat ha posto il problema
di quanto sia difficile far valere la volontà della maggioranza dei lavoratori.
Fiat e i sindacati riformisti hanno condiviso decisioni importanti. Ma non è
giusto che un solo sindacato minoritario, con le sue settanta cause, possa
creare incertezze su tutti. E la sinistra radicale, lo stesso Pd, dichiarano di
voler cambiare quell'art.8 che io volli per sostenere la capacità e la
legittimità degli accordi aziendali».E nel frattempo si discute se cedere lo
storico marchio dell'Alfa. Che ne pensa?«È un'ipotesi che non esiste e sono
lieto che sia stata spazzata via definitivamente. Mi sembra, peraltro, pazzesco
che proprio la Fiom abbia sostenuto la cessione del marchio a Volkswagen dopo
avere costantemente negato quella collaborazione sociale che ha fatto la forza
competitività della casa tedesca. Piuttosto verifichino le parti firmatarie del
contratto Fiat se e come sviluppare più intense forme partecipative per
condividere ancor più le responsabilità e i risultati in questo tempo
difficile».

LOAD-DATE: October 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             453 of 1000 DOCUMENTS


                                   La Stampa

                            24 settembre 2012 lunedì
                                TORINO EDIZIONE

"Lo stabilimento di Mirafiori va difeso e potenziato"

BYLINE: ALESSANDRO MONDO

SECTION: CRONACA; Pag. 44

LENGTH: 688 parole


Caso Fiat: oggi, forse, ne sapremo di più. Giornata densa di appuntamenti, di
significati, e forse di qualche sorpresa, quella che apre la settimana.
Ventiquattr'ore dopo l'incontro tra Fiat e il governo - incontro dagli esiti
per molti versi indecifrabili, e  quindi frutto di mille interrogativi -  i
riflettori si spostano di buon mattino in via Fanti, dove si terrà l'Assemblea
dell'Unione Industriale di Torino. Nel pomeriggio la partita arriverà in
Consiglio comunale: il sindaco farà in Sala Rossa le comunicazioni su Fiat.

I lavori all'Unione Industriale saranno aperti dalla relazione di Licia
Mattioli, nuovo presidente degli industriali torinesi. Presenti i vertici di
Regione, Provincia, Comune: Cota, Saitta, Fassino. Interverranno Elda Fornero e
Francesco Profumo, ministri del Lavoro e dell'Istruzione.  Soprattutto:  ci
saranno John Elkann e Sergio Marchionne. L'occasione per una valutazione a bocce
ferme del dialogo avviato tra l'azienda e il Governo Monti, oggetto di dubbi e
supposizioni prima e dopo il comunicato congiunto emesso dalle parti.

Anche Cota stempera l'ottimismo manifestato sabato sera. «Ora bisogna passare
dalle parole ai fatti - ha avvertito il governatore -. Gli investimenti
annunciati non sono stati messi in atto, tutti sanno che il problema delle
aziende è il carico della pressione fiscale, peraltro aumentata da questo
Governo». L'auspicio sono misure concrete su entrambi i versanti.

Ieri mattina non c'è stato verso di saperne di più dal presidente di Fiat,
atteso dai cronisti sulla storica pista di collaudo del Lingotto: l'evento, in
questo caso, era il decennale della Pinacoteca Agnelli - oltre mezzo milioni di
visitatori in dieci anni -, prossima ad ospitare l'inedita collezione delle
opere di Damien Hirst, uno dei massimi artisti contemporanei (la rassegna
debutterà il 10 novembre). Ad accogliere Elkann, l'assessore regionale alla
Cultura Michele Coppola e quello comunale allo Sport Stefano Gallo.

Non una parola sul tavolo romano e sulle prossime mosse di Fiat. «Parleremo
domani», ha annunciato il numero uno del Gruppo, disponibile a intervenire
soltanto sull'anniversario della pinacoteca e sulle performance della Juventus.

Temi "altri" rispetto alle strategie industriali dell'azienda in Italia, che
però hanno rappresentato l'occasione per ribadire, seppur indirettamente, quanto
sia profondo il   legame tra Fiat e Torino.  Elkann l'ha detto chiaro: «La
presenza della pinacoteca,  dieci anni all'insegna della qualità, è la conferma
del nostro radicamento». Il fatto che la mostra di Hirst apra al pubblico
durante Artissima «prova la capacità di coordinamento sul posto».  Salvo
aggiungere: «La pinacoteca è una componente rilevante del contributo che la mia
famiglia ha dato alla città e si trova in un luogo simbolico per Fiat». Non
ultimo, costituisce uno strumento di primo livello per avvicinare ed educare
anche i più piccoli alle bellezze dell'arte contemporanea.

Un simbolo importante per Fiat: vale per la pinacoteca, «il tassello di un
percorso concepito nell'82», e per il Lingotto nel suo complesso, protagonista
di una delle più significative trasformazioni urbanistiche di Torino. Frasi che,
unite alla presenza stessa di Elkann nell'ex stabilimento,  sembrano comprovare
la familiarità e l'attenzione nei confronti della città in cui tutto ha avuto
inizio: anche da parte di un colosso automobilistico che  ormai spazia  ben
oltre i confini europei.

La politica si divide.  Per Agostino Ghiglia, Pdl, quello di sabato è stato «un
incontro inutile e dilatorio, seguito da un comunicato in puro politichese».
Durissima Sel. Secondo Michele Curto «per i lavoratori reduci da mesi di cassa e
stipendi al lumicino non si prospetta nulla di buono». «La montagna ha partorito
un topolino - gli fa eco Monica Cerutti -. Incentivi e ammortizzatori non sono
politiche industriali».  Prudente il Pd. «E' apprezzabile che sia stato fatto un
piccolo passo in avanti - commenta Stefano Lo Russo,  capogruppo in Comune -.
Bisogna verificare se ci sono le condizioni per attuare gli impegni. Mantenere e
potenziare la presenza Fiat a Torino è prioritario».

LOAD-DATE: October 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             454 of 1000 DOCUMENTS


                                   La Stampa

                           23 settembre 2012 domenica
                               NAZIONALE EDIZIONE

Fiat conferma l'impegno "Non lasciamo l'Italia"

SECTION: PRIMA PAGINA; Pag. 1

LENGTH: 92 parole


E' durato oltre 5 ore l'incontro tra   Monti e i vertici della Fiat.  Il
Lingotto ha confermato l'intenzione di non lasciare l'Italia.  «Fiat - dice una
nota di Palazzo Chigi - è intenzionata a riorientare il modello di business in
Italia in una logica che privilegi l'export», manifestando «piena disponibilità
a valorizzare le competenze e le professionalità delle strutture italiane».
Proprio sul sostegno all'export e alle soluzioni per tagliare il costo del
lavoro è stata raggiunta un'intesa tra governo e azienda. Cassi, Chiarelli e
Martini PAG. 2-3

LOAD-DATE: September 30, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             455 of 1000 DOCUMENTS


                                   La Stampa

                            22 settembre 2012 sabato
                               NAZIONALE EDIZIONE

Fiat: "Il Brasile sostiene l'industria"

BYLINE: TEODORO chiarelli

SECTION: ECONOMIA; Pag. 12

LENGTH: 727 parole


Vigilia carica di tensione in vista dell'incontro di questo pomeriggio a Palazzo
Chigi fra il premier Mario Monti, i ministri Elsa Fornero (Lavoro) e Corrado
Passera (Sviluppo economico) con i vertici della Fiat, il presidente John Elkann
e l'amministratore delegato, Sergio Marchionne. In ballo l'anticipazione al
governo del piano sul futuro del gruppo del Lingotto che verrà presentato il 30
ottobre al termine del consiglio di amministrazione sui conti del terzo
trimestre.

A dar fuoco alle polveri è arrivata ieri pomeriggio  una secca dichiarazione di
Marchionne in polemica con Passera. A far infuriare l'Ad della Fiat, le
dichiarazioni del ministro, in visita in Brasile, sul Corriere della Sera. «La
Fiat dovrà spiegarci - ha detto Pasera - perché non riesce a guadagnare in
Europa e in Italia, a differenza dei suoi concorrenti. I suoi innegabili
successi in Brasile dimostrano che quando si è in sintonia con un Paese i
risultati arrivano».

Decisa la replica di Marchionne: siamo forti in Brasile perché lì il governo
aiuta l'industria. «Sono felice che il ministro Passera, andando in Brasile, si
sia reso conto dei grandi successi della Fiat in quel Paese - dice l'ad della
Fiat -. Certamente non gli sarà sfuggito che il governo brasiliano sia
particolarmente attento alle problematiche dell'industria automobilistica. Sono
sicuro che il ministro sappia che le case automobilistiche che vanno a produrre
in Brasile possono accedere a finanziamenti e agevolazioni fiscali».

A questo punto Marchionne entra nel merito. «In particolare per lo stabilimento
nello stato di Pernambuco, in corso di costruzione - precisa - la Fiat riceverà
finanziamenti sino all'85% su un investimento complessivo di 2,3 miliardi di
euro. A questi si aggiungeranno benefici di natura fiscale, quando sarà avviata
la produzione di automobili, per un periodo minimo di 5 anni. Per quanto
riguarda la Fiat, l'ultima operazione del genere in Italia si è verificata
all'inizio degli Anni Novanta per lo stabilimento di Melfi».

Infine la chiusa: «Sappiamo bene che, considerando l'attuale quadro normativo
europeo, simili condizioni di finanziamento non siano ottenibili nell'ambito
dell'Unione Europea». Il che potrebbe significare che Fiat ribadisce di non
voler chiedere aiuti di Stato. Ma forse anche che al Lingotto non dispiacerebbe
che il governo si impegnasse affinché la crisi del mercato dell'auto venisse
affrontata in ambito europeo, superando le resistenze della Germania.
Soprattutto per quanto riguarda la capacità produttiva e gli esuberi: un po'
come si fece negli Anni Ottanta per la siderurgia.

Chi ha avuto già ieri un incontro con Passera è il presidente del Piemonte,
Roberto Cota, anche lui in pressing sul governo, preoccupato soprattutto per il
futuro di Mirafiori, a rischio insieme a Pomigliano, Cassino e Melfi. «Ho
chiesto al ministro che il governo abbia un atteggiamento fermo nel pretendere
chiarezza su tempi e modi degli investimenti. E' vero che c'è la crisi di
mercato, ma la Fiat deve dire come intende affrontarla e fare chiarezza». Stesso
discorso da parte del segretario generale della Cgil, Susanna Camusso. «Mi
aspetto che il governo chieda alla Fiat la verità. Altri innovano, ma da
Marchionne nessun nuovo modello».

Lapidaria, in vista dell'incontro, il ministro Fornero: «Sono fiduciosa per
dovere». Prudente, come sempre, il sottosegretario alla presidenza del
Consiglio, Antonio Catricalà. «Speriamo sia un incontro utile, bisogna chiarirsi
e parlarsi - spiega a Radio Uno -. E' necessario che i problemi vengano esposti
con chiarezza e sincerità, bisogna che qualcuno si impegni ad ascoltare e a
risolvere i problemi nei limiti del possibile. Tuttavia sono cautamente
ottimista».

Anche il presidente di Confindustria, Giorgio Squinzi, torna a parlare del
Lingotto, sebbene con una punta di veleno. «Sulla Fiat, che non è più associata,
come presidente di Confindustria non mi sento coinvolto - dice -. Da
imprenditore e da italiano penso che una grande industria automobilistica sia
importante per un grande Paese industriale come il nostro». E aggiunge: «Come
presidente di Confindustria direi che c'è il problema di salvaguardare l'indotto
del settore automobilistico che in Italia è fortissimo, tant'è vero che sta
reggendo abbastanza bene nonostante il calo della produzione, esportando e
qualificandosi come produttore di eccellenza».

LOAD-DATE: September 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             456 of 1000 DOCUMENTS


                                   La Stampa

                            22 settembre 2012 sabato
                               NAZIONALE EDIZIONE

IL PUNTO Rimbalzano Mps e Mediobanca Crescono Eni e Terna, giù Fiat

BYLINE: Luigi; Grassia

SECTION: ECONOMIA; Pag. 27

LENGTH: 157 parole


Rimbalzano gli indici della  Borsa di Milano, spinti dalle voci di una prossima
richiesta di aiuti da parte della Spagna. In chiusura il Ftse Mib fa  +1,02% e
l'All Share  +1,09%. Però la febbre dello spread torna a salire: il
differenziale di rendimento fra Btp italiani decennali e Bund tedeschi
corrispondenti è cresciuto  a 353 punti sulla piattaforma Reuters e a 345
secondo Bloomberg.

Tra le banche  Monte Paschi fa +4,17% e  Mediobanca +3,29% dopo l'approvazione
dei conti e i  giudizi positivi di alcuni analisti. Bene Intesa Sanpaolo
(+2,53%), Banco Popolare (+3,08%) e tra gli altri finanziari Mediolanum
(+2,58%).

Nell'energia sale Eni (+1,75%), con Saipem +1,32% e Terna +1,71%. In ripresa
Telecom (+2,71%). In campo industriale Fiat cede l'1,10% alla vigilia
dell'incontro tra azienda e governo. In rialzo Rcs (+2,79%) con  una
fluttuazione modesta  rispetto agli ultimi movimenti ma resa significativa da
volumi superiori alla media.

LOAD-DATE: September 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             457 of 1000 DOCUMENTS


                                   La Stampa

                            22 settembre 2012 sabato
                               NAZIONALE EDIZIONE

Fiat: il Brasile sostiene l'industria

SECTION: PRIMA PAGINA; Pag. 1

LENGTH: 77 parole


Oggi l'incontro a Palazzo Chigi tra il governo e i vertici della Fiat. In ballo
l'anticipazione al premier Monti del piano sul futuro del gruppo che verrà
presentato il 30 ottobre dopo il consiglio di amministrazione sui conti del
terzo trimestre. L'ad Marchionne ieri ha replicato al ministro Passera sui
successi della Fiat in Brasile, spiegando che lì le case automobilistiche che
producono possono accedere a finanziamenti e agevolazioni fiscali. A PAGINA 12


LOAD-DATE: September 29, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             458 of 1000 DOCUMENTS


                                   La Stampa

                           21 settembre 2012 venerdì
                               NAZIONALE EDIZIONE

Fornero: dialogo aperto col Lingotto

BYLINE: teodoro chiarelli

SECTION: ECONOMIA; Pag. 23

LENGTH: 601 parole


Il premier Mario Monti mette le cose in chiaro: il vertice di domani sul futuro
della Fiat con il presidente John Elkann e l'amministratore delegato Sergio
Marchionne, non sarà un semplice scambio di vedute e di opinioni. «L'incontro
con i vertici Fiat - ha spiegato ieri - deve avere un quadro informativo
aggiornato sugli intendimenti delle strategie del gruppo riguardo agli impegni
in Italia». Concetto espresso anche dal ministro del Lavoro, Elsa Fornero, che
parteciperà all'incontro di domani insieme con il collega dello Sviluppo
economico, Corrado Passera: «Non sarà un monologo, ma un dialogo. E sarà un
lavoro molto intenso».

Da San Paolo, in Brasile, si è fatto sentire proprio Passera. «Sul mercato
italiano la Fiat aveva espresso dei progetti di investimento importanti e mi
auguro che su questo, sabato, avremo un aggiornamento concreto - ha detto -. Il
mercato brasiliano, per le sue regole, è abbastanza chiuso rispetto al resto del
mondo, e qui Fiat ha espresso una leadership riconosciuta. L'Italia è un altro
mercato molto importante, ma è anche molto più di un mercato».

Il governo, insomma, vuol sentire direttamente da Elkann e Marchionne quello che
già da tempo Fiat va sostenendo in varie occasioni: la crisi economica in Europa
e la recessione in Italia, accompagnati dal crollo del mercato dell'auto tornato
ai livelli di quarant'anni fa, hanno radicalmente cambiato gli scenari. Il
risultato è che il piano di investimenti da 20 miliardi di euro, la famosa
"Fabbrica Italia", oggi non è più attuale. Il problema, spiegheranno i vertici
Fiat, è come affrontare questa difficilissima situazione senza chiudere nessuno
dei quattro stabilimenti Fiat (oltre a Grugliasco destinato a Maserati). E'
possibile mantenere in vita Mirafiori, Pomigliano, Cassino e Melfi che
quest'anno, tutti insieme, produrranno soltanto poco più di 400 mila vetture
perché, semplicemente, pochi oggi in Italia comprano auto nei segmenti più
"popolari"? Quelli, per intenderci, di Panda e Punto.

La scommessa è proprio questa, però va accompagnata da azioni di supporto.
Marchionne ha detto e ripetuto che non vuole aiuti di Stato. Ma secondo numerosi
osservatori si potrebbe studiare l'applicazione della cassa integrazione in
deroga che consentirebbe di tenere aperti gli impianti senza licenziare nessuno.
In attesa che nei prossimi due anni il mercato riparta.

Per questo il presidente di Confindustria, Giorgio Squinzi, ha sottolineato
l'importanza del colloquio fra il Lingotto e il governo. «La Fiat è un pezzo
importante dell'industria manifatturiera italiana - ha ribadito -. Un grande
Paese industriale non può non avere una grande industria automobilistica».

Il caso Fiat, intanto, continua a suscitare polemiche, anche perché Diego Della
Valle, che nei giorni scorsi ha pubblicamente attaccato Elkann e Marchionne, non
demorde. Ieri gli hanno chiesto se continuerà a viaggiare su vetture prodotte
dalla Fiat. «Se le fanno in Italia - ha risposto non senza malizia - sì».

Ad Alberto Bombassei l'attacco di mister Tod's al Lingotto non è piaciuto. «Se
parla di scarpe è meglio. Di auto è meglio che  parli qualcun altro». Il leader
dei giovani imprenditori, Jacopo Morelli, ha definito «parole inappropriate, per
una questione generazionale e di stile», la botta di "ragazzino" rifilata più
volte da Della Valle al presidente della Fiat. «Elkann ha 36 anni, ha grandi
responsabilità, è il padre di due figli - ha detto Morelli -. Credo che meriti
rispetto». Caustica nel negare commenti, è stata invece l'ex presidente di
Confindustria, Emma Marcegaglia: «Sono già troppi quelli che parlano di Fiat».

LOAD-DATE: September 28, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             459 of 1000 DOCUMENTS


                                   La Stampa

                           21 settembre 2012 venerdì
                               NAZIONALE EDIZIONE

Mediobanca, l'utile c'è ma cala del 78%

BYLINE: francesco spini

SECTION: ECONOMIA; Pag. 25

LENGTH: 664 parole


Mediobanca centra l'utile nonostante il peso dei suoi «gioielli». Ma l'anno
terminato il 30 giugno vede i profitti cascare del 78,1%, a 80,9 milioni di
euro. Pesa il fardello del «salotto buono»,  svalutazioni effettuate sui titoli
in portafoglio  per complessivi 573 milioni di euro. Al contrario regge
l'attività bancaria, il cui utile lordo sale del 6% a 563 milioni e con ricavi
stabili (+0,3%) a 1,990 miliardi di euro. A puntellare la  banca d'affari
concorrono sempre più le attività diversificate nel retail, con Che Banca!

, e nel credito al consumo. Mediobanca Spa, la capogruppo, chiude invece in
perdita per 200,2 milioni di euro. Colpa del portafoglio titoli che, a livello
di gruppo, è risultato negativo per 402 milioni tra utili in calo delle
partecipazioni consolidate (a 169,5 milioni, per lo più a causa del minor
contributo di Generali) e  svalutazioni effettuate sulle partecipazioni
strategiche  (191 milioni di cui 113,3 su Telco e 77,7 su Rcs). Più altri 382
milioni nei titoli disponibili per la vendita, tra cui titoli greci e  cashes
Unicredit (132,7 milioni di svalutazioni). Un fardello, quello delle
partecipazioni azionarie già tagliato di 2 miliardi e  che l'ad Alberto Nagel
vuole alleggerire ben oltre, visto che dà «troppa volatilità al nostro risultato
netto». «Nei prossimi mesi - ha detto - , quando la situazione dell'euro sarà un
po' più chiara, una volta deciso, daremo indicazioni al mercato su cosa vogliamo
fare sulla nostra esposizione nell'equity». Ma per un piano in tal senso si
dovrà attendere la piena chiarezza sulle regole di Basilea III e i piani delle
partecipate   Generali e Rcs.

Se in Borsa il titolo ha perso il 3,55%, secondo Nagel, nel complesso, è  stato
un anno «più che accettabile». Del resto «anche in condizioni di mercato
difficili Mediobanca è stata in grado di assorbire l'impatto negativo
dell'equity, aumentare il Core Tier 1 all'11,5% e pagare un dividendo» in un
anno «in cui le banche italiane in genere non lo hanno distribuito». Sarà pari a
0,05 euro per azione (l'anno scorso fu di 0,17). Questo dopo 12 mesi in cui
Mediobanca  ha fornito garanzie per  un totale 13 miliardi di euro in operazioni
di aumento di capitale «con risultati molto positivi» e con un'assunzione di
inoptato «non sostanziale». Tutto bene dunque? A sentire i consiglieri
all'uscita da patto e cda si direbbe di sì. Si parla di clima «idilliaco», senza
tensione sui temi «caldi». Tarak Ben Ammar, rappresentante dei soci
internazionali, pensa che  Nagel possa rimanere a lungo in tolda di comando.
«C'è unanimità sia del consiglio, sia degli azionisti dietro questo management»,
ha detto. Unanimità  che scricchiola quando  in alcuni ambienti vicini a grandi
soci si sottolinea come, dopo il cda del 5 settembre sul caso Ligresti, nei
ragionamenti informali non sia tramontata l'ipotesi di imprimere un cambio di
rotta alla strategia della banca anche mediante  un cambio al vertice, perfino
in tempi non troppo lunghi. Tanto che c'è già chi segnala in Gerardo Braggiotti
un possibile candidato alla successione di Nagel. Si vedrà.

Intanto ieri Ben Ammar ha pure negato che i francesi di Groupama siano prossimi
a uscire dal sindacato: «Non mi risulta». Oggi toccherà a Rcs riunire il patto.
Ben Ammar  si schiera con Diego Della Valle, che  comprando azioni ha dimostrato
che «ha il coraggio delle sue opinioni e  i mezzi del suo coraggio». E ancora:
«Ho sempre pensato che il Corriere abbia bisogno di un editore e non di un
gruppo di editori». L'assemblea del patto Mediobanca ieri ha chiuso anche il
caso Fonsai, decidendo il trasferimento delle azioni in capo alla compagnia ora
sotto il controllo di Unipol   ad un «escrow account» presso Bnp Paribas come da
richieste Antitrust. Il pacchetto resta vincolato all'accordo parasociale,
congelato in attesa della cessione. La dimissionaria Jonella Ligresti è stata
sostituita in cda da Alberto Pecci. Nel direttivo del patto Gilberto Benetton ha
preso il posto di Salvatore Ligresti.

LOAD-DATE: September 28, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             460 of 1000 DOCUMENTS


                                   La Stampa

                           20 settembre 2012 giovedì
                                TORINO EDIZIONE

Nosiglia: Elkann mi ha detto che Fiat non lascerà l'Italia

SECTION: CRONACA; Pag. 50

LENGTH: 135 parole


L'arcivescovo, monsignor Cesare Nosiglia, assicura: «Ho ricevuto da John  Elkann
assicurazioni che la Fiat non ha intenzione di abbandonare Torino».
L'arcivescovo  ha sentito ieri  mattina il presidente della Fiat e spiega: «Una
scelta che mi aveva sempre ribadito nei nostri incontri fin dall'inizio del mio
ministero e che mi è stata confermata in questi giorni. C'è molta
preoccupazione, dovuta al notevole calo del mercato dell'auto in Italia e in
Europa, e per questo l'azienda si muove con grande senso di responsabilità
proprio per gestire al meglio la situazione senza conseguenze drammatiche per i
lavoratori». Non ha dubbi: «Ritengo che questo impegno, portato avanti con
oculatezza e responsabilità, possa rappresentare un concreto motivo di fiducia e
di speranza per il futuro  anche di Mirafiori».

LOAD-DATE: September 27, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             461 of 1000 DOCUMENTS


                                   La Stampa

                          19 settembre 2012 mercoledì
                               NAZIONALE EDIZIONE

Volano Sopaf e Ti Media In rosso Unicredit e Intesa

BYLINE: Luca; Fornovo

SECTION: ECONOMIA; Pag. 27

LENGTH: 168 parole


Nuova chiusura con segno rosso per   Piazza Affari, sotto pressione per i
ribassi di banche e del settore automotive. Ieri l'indice  Ftse Mib ha ceduto il
2,39% a 16.076 punti e l'indice Ftse All Share il 2,09% a 16.997 punti.   Male i
titoli del credito: Intesa Sanpaolo  e Unicredit perdono rispettivamente il 5,8%
e il 4,5%. Male  Banco Popolare (-3,1%), Mediolanum (-3,8%), Bpm (-3,3%),
Ubi(-2,85%) e Mediobanca (-1,64%).  Tra gli industriali Fiat cede il 4,27%.

Balza  invece Telecom Italia Media, che controlla La7,  con +21,57% dopo la
manifestazione di interesse del gruppo di Rubert Murdoch per l'acquisto
dell'emittente. Dalla partita invece si è sfilata Mediaset (-2,74%). Telecom
Italia, controllante di Ti Media, ha ceduto lo 0,62%. Ed è rally anche per Rcs
(+ 22,7%). In controtendenza i titoli di Ferragamo (+1,18%) e Campari (+1,58%).
In negativo  Fonsai (-2,96%) Unipol (-1,09%), chiude in rialzo Premafin (+0,6%).
Fuori dal paniere principale, nel giorno dell'assemblea, Sopaf balza del 23,68%.

LOAD-DATE: September 26, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             462 of 1000 DOCUMENTS


                                   La Stampa

                          19 settembre 2012 mercoledì
                               NAZIONALE EDIZIONE

Mediaset si chiama fuori dalla gara per La7

BYLINE: francesco spini

SECTION: ECONOMIA; Pag. 24

LENGTH: 607 parole


Mediaset si tira fuori dalla gara per La7 e attacca Telecom.  Dopo essersi vista
negare l'accesso all'«information memorandum» ora chiarisce «pubblicamente» la
propria «estraneità all'operazione fin da prima della pausa estiva». Nella nota
diramata al termine del comitato esecutivo, Mediaset  auspica che «il processo
di cessione prosegua con successo, con nuove brillanti performance borsistiche»,
ma, attacca, «senza più utilizzare il nome della nostra società per creare
visibilità e interesse intorno alla dismissione di un'attività in cerca di
acquirenti che vanta risultati di bilancio da sempre negativi». Per parte del
gruppo di Cologno  «già a luglio l'esame dei dati in nostro possesso» - ma
evidentemente non le informazioni sensibili negate - «ha ribadito l'orientamento
che ha sempre sconsigliato alla nostra società qualsiasi impegno relativo agli
asset in vendita», e così viene confermato anche ora.Commenta  il vice
presidente Pier Silvio Berlusconi, in un colloquio con l'agenzia Ansa: «Se fosse
un gioiellino come dicono, perchè un colosso come il gruppo Telecom, con tutte
le perdite e gli investimenti già sostenuti negli anni dovrebbe disfarsene?».
Dice che l'interesse di Mediaset nasce in risposta «a un invito di Mediobanca
pervenutoci a giugno.  Vedere i primi dati che fornivano a tutti per un'azienda
del settore come noi era un atto dovuto». E si dice amareggiato, sempre
Berlusconi jr, «nel leggere che,  addirittura su un'ipotesi inventata,  i temi
politici prevalgono sempre sullo sviluppo economico». «Mediaset - afferma -, La7
a parte, per molti in questo Paese non può fare nulla.

E il conflitto di interessi al contrario».

Quando arriva la notizia su  Mediaset la Borsa è ancora aperta, ma l'addio di
Cologno non raffredda il titolo di Telecom Italia Media, che chiude con un nuovo
boom: +21,57%, a 0,2288 euro. Ci sono investitori che confidano nella
manifestazione di interesse presentata dalla News Corporation di Rupert Murdoch.
Lo stesso Enrico Mentana, direttore del Tg de La7, dice che in tal caso «non ci
sono controindicazioni, perchè stiamo parlando di gente che sa come si fa la
televisione, che ha robuste dotazioni di diritti in library, che potrebbe
sinergizzare molto bene». Ma le probabilità che dal gruppo che controlla Sky
Italia possa giungere un'offerta appaiono assai scarse: l'interesse era rivolto
a dare un'occhio al dossier per capire meglio il contesto di mercato e, a quanto
risulta al momento,  nulla più. Dunque? Per andare oltre i tatticismi e i falsi
segnali bisognerà attendere il prossimo passo,  che come ha confermato Telecom
Italia in un comunicato richiesto da Consob, sarà già lunedì quando arriveranno
agli advisor Mediobanca e Citi le offerte non vincolanti. Sbaglia chi crede in
un saldo di fine stagione. Avverte infatti  il presidente esecutivo di Telecom,
Franco Bernabè: «Non venderemo a qualsiasi prezzo». Le valutazioni, poi, saranno
fatto in base all'aspetto economico, certo, «ma anche su un'idea e sul piano
industriale che viene presentato per la società. Del resto c'è una quota
importante di italiani che vuole questo prodotto», senza snaturarlo.

Al di là di Clessidra, Cairo, o di 3 Italia, restano in corsa grandi gruppi
internazionali che sul mercato italiano hanno già qualche affaccio sul digitale
terrestre (come Discovery, con Real Time e Dmax) o no, come Rtl del gruppo
Bertelsmann. Nessun segnale è giunto in questa partita dal Gruppo L'Espresso,
che ieri ha voluto anche chiarire che «non è  in corso alcuna trattativa con Sky
Italia» nel digitale terrestre. Il gruppo proseguirà «in modo autonomo» lo
sviluppo delle proprie attività televisive.


LOAD-DATE: September 26, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             463 of 1000 DOCUMENTS


                                   La Stampa

                          19 settembre 2012 mercoledì
                               NAZIONALE EDIZIONE

"La famiglia è compatta Sostegno a Fiat e all'ad"

BYLINE: TEODORO CHIARELLI

SECTION: ECONOMIA; Pag. 3

LENGTH: 667 parole


Tutti «uniti nel grandissimo sostegno» alla Fiat e all'azione
dell'amministratore delegato Sergio Marchionne. Il presidente del gruppo John
Elkann parla ieri sera a margine della presentazione della mostra fotografica
"For President" alla Fondazione Sandretto. E risponde in modo articolato alle
polemiche e alle accuse che sono piovute addosso alla Fiat negli ultimi giorni.
Elkann sceglie la prima occasione pubblica utile anche per replicare con
decisione al patron di Tod's, Diego Della Valle, che in Tv gli aveva dato del
«ragazzino inesperto».

Il presidente Fiat, che ieri ha avuto anche un colloquio con il presidente della
Repubblica Giorgio Napolitano e con l'arcivescovo di Torino Cesare Nosiglia,
vuole rimettere in chiaro l'impegno pieno della famiglia Agnelli in Fiat e in
Italia. «Sul ruolo della nostra famiglia c'è assoluta sintonia, come è stato
ribadito anche oggi nella consueta riunione trimestrale che facciamo. Siamo
tutti estremamente uniti nel grandissimo sostegno a quello che Fiat in questo
momento sta facendo, a quello che Sergio Marchionne sta portando avanti e a
tutte le persone che lavorano in Fiat Chrysler».

Un attimo di pausa, poi Elkann si riferisce alle polemiche sugli investimenti da
fare e sulla volontà della famiglia Agnelli a realizzarli. «Abbiamo investito in
Fiat quest'anno e abbiamo investito comprando azioni sul mercato lo scorso anno.
Siamo consci delle nostre responsabilità, siamo orgogliosi così come Marchionne
e tutti i nostri dipendenti, di fare parte di un grande gruppo automobilistico.
Sono molto fiducioso nel futuro di Fiat Chrysler».

Certo, la crisi economica in Italia e in Europa è pesante. Il mercato dell'auto
è precipitato ai livelli di quarant'anni fa. Proprio ieri dall'Europa sono
arrivati segnali niente affatto rassicuranti. In un mercato dell'auto, che ha
chiuso i mesi estivi in profondo rosso, Fiat ha subito un calo delle
immatricolazioni del 16,4% a luglio e del 17,7% ad agosto, scivolando all'ottavo
posto nella hit continentale dei produttori, con la quota che nei due mesi è
scesa rispettivamente al 6,5% e al 5,2%. Per questo Fiat ha scelto di procedere
con estrema cautela. «Però abbiamo fatto un investimento molto importante da 800
milioni di euro a Pomigliano. Stiamo investendo a Grugliasco un miliardo per le
nuove Maserati. E questo è un dato di fatto - aggiunge Elkann - In ogni caso il
piano di investimenti deve tener conto di una situazione molto difficile. Stiamo
valutando la situazione in modo tale da poter andare avanti in maniera oculata e
responsabile. La Fiat investe in Italia anche se alla luce di quanto stiamo
vivendo, il piano di investimenti deve tenerne conto».

Il presidente spiega anche il senso del summit che avrà sabato prossimo a Roma
insieme a Marchionne con il premier Mario Monti e i ministri Corrado Passera ed
Elsa Fornero. «Avremo un incontro come ne abbiamo avuti altri - ha detto -
Sabato andremo a Palazzo Chigi e credo che lo stesso governo non la chiamerebbe
una convocazione. Ci sarà un confronto su una situazione che oggettivamente
conosciamo tutti e come sempre andremo avanti. Noi stiamo operando in un
contesto noto, il governo ha detto tante volte e in tanti modi quelle che erano
le sue intenzioni. Non c'è dubbio che più il complesso generale migliora, meglio
è per tutti».

C'è spazio anche per parole decise, anche se dette con il sorriso sulle labbra,
in replica alle dure dichiarazioni di Diego Della Valle: «Non capisco il livore
che lo anima e sono abbastanza sorpreso che alla sua età, e con le aspirazioni
che ha, agisca in un modo così irresponsabile». E poi un affondo sulla Rcs, il
gruppo che controlla, tra gli altri, il Corriere della Sera, dove l'imprenditore
delle Tod's ha appena annunciato una salita nel capitale. L'aumento della sua
quota nel gruppo editoriale? «Non penso assolutamente che abbia effetto sugli
attuali equilibri. Il fatto che Della Valle investa in Rcs è il segnale che
crede nel lavoro che abbiamo fatto nella governance e sul management».

LOAD-DATE: September 26, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             464 of 1000 DOCUMENTS


                                   La Stampa

                           18 settembre 2012 martedì
                               NAZIONALE EDIZIONE

IL PUNTO Bene Ansaldo e Mediobanca Giù Mediaset, sale Ti Media

BYLINE: Luigi; Grassia

SECTION: ECONOMIA; Pag. 27

LENGTH: 153 parole


Parte al ribasso la settimana, forse per una pausa di riflessione dopo che i
mercati hanno metabolizzato, con il boom dei listini, le ottime notizie dei
giorni scorsi dalla Bce e dalla Fed americana. La Borsa di Milano chiude  con
l'indice  Ftse Mib -0,93% e l'All Share  -0,83%.

Lo spread tra Btp e Bund tedeschi risale a  343 punti.

Forte calo per Mps (-2%) e nel comparto bancario chiudono in rosso anche  Intesa
Sanpaolo (-0,67%) e Unicredit (-1,12%) mentre sale, in controtendenza,
Mediobanca (+2,71%). In calo Generali (-0,94%).

Segno negativo per Fiat (-2,07%) e di poco anche per Fiat Industrial (-0,23%).
Brillante Ansaldo (+3,07%). Segno negativo per Telecom (-2,12%) e Mediaset
(-2,2%).

Fuori dal Ftse Mib, spicca il volo Telecom Italia Media (+13,51%): nel fine
settimana si è diffusa la notizia di una manifestazione di interesse del
Biscione per La7. In evidenza anche Fonsai (+6%) mentre scende Rcs (-7,84%).

LOAD-DATE: September 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             465 of 1000 DOCUMENTS


                                   La Stampa

                            17 settembre 2012 lunedì
                               NAZIONALE EDIZIONE

"Fiat non vuole creare choc"

BYLINE: ALESSANDRO MONDO

SECTION: ECONOMIA; Pag. 8

LENGTH: 612 parole


«Ho incontrato Sergio Marchionne dieci giorni fa, con il vicesindaco
Dealessandri. C'era anche John Elkann.   Mi hanno detto che Fiat è ben
consapevole del suo ruolo e che non vuole fare degli scassi o degli choc, ma
deve fare i conti con un momento molto difficile per tutti».

Così Piero Fassino, intervistato dal direttore de La Stampa Mario Calabresi alla
Festa del Pd di Torino.   Rivelazione doppiamente importante, quella del
sindaco: perchè è la più aggiornata in un Paese   disorientato - dove governo,
partiti e sindacati si interrogano sulle prossime mosse dell'azienda -, e
perchè testimonia la volontà di Fiat di non sottrarsi alle proprie
responsabilità pur a fronte di una crisi che impone di rivedere un piano di tre
anni fa.  «Spero che alle parole seguano i fatti - ha aggiunto il sindaco -, che
le stesse parole le dicano a Passera e che si possa avere una discussione in
sede nazionale».   Esplicito il richiamo al governo, invitato «a non fare solo
il notaio»: «Spetta al governo dire cosa intende fare per contenere la crisi e
uscirne il prima possibile, i poteri di politica industriale di una città sono
pressochè nulli».

Anche così, Fassino non solo ha chiesto garanzie a Fiat, ribadendo la volontà di
Torino  di continuare ad essere il luogo in cui produce, ma ha assicurato la
disponibilità a fare tutto il necessario. E questo, «senza entrare in scelte
strategiche che non mi competono». Un impegno concreto, che acquista coerenza
nel governo di una città al bivio, costretta a scegliere se tagliare tutto il
tagliabile, anche la carne viva,  o sforzarsi di garantire i servizi
coinvolgendo nel finanziamento i privati: dalla cultura ai servizi sociali, gli
esempi si sprecano. Il Comune ha imboccato la seconda strada. «Non posso
chiedere a  Marchionne di investire se io per primo, come sindaco, disinvesto»,
ha rivendicato Fassino tra gli applausi del pubblico.

Vale per Fiat - «leggendo i giornali si ha una strana impressione, c'è chi tifa
perchè Fiat dica che se ne va:  non appartengo a questo partito» - e per i
protagonisti di un tessuto  produttivo messo sotto pressione da una crisi che
picchia sempre più duro   in Italia e in Europa. Una crisi che, oltretutto,
innesca tensioni sociali e reazioni a tutti i livelli: è il caso dei
rappresentanti del governo contestati  dai lavoratori Alcoa. Tensioni che,
secondo Fassino, possono giustificare la decisione del Pd di non invitare il
ministro del Lavoro Fornero alle feste del  partito. Fino a un certo punto,
però. «In passato abbiamo sempre invitato tutti, le feste sono occasioni di
dibattito e non bisogna mai avere paure delle idee altrui, anche se diverse - ha
rimarcato prendendo  le distanze da una decisione che evidentemente non
condivide -. Se io l'avrei invitata, la Fornero? Per fortuna non mi occupo
dell'organizzazione!».

Intervento applaudito in una giornata dominata dalle incertezze  sul "caso
Fiat", con i sindacati in prima linea.   Se Bonanni, Cisl, sollecita Marchionne
a un chiarimento pubblico prima di presentare il piano a ottobre, Angeletti,
Uil, rigetta qualsiasi ipotesi di riduzione della capacità produttiva
dell'azienda: «Perchè resti competitiva bisogna crederci e fare gli
investimenti». Mentre per Camusso, Cgil,  «il tema non è il calo di produzione,
che riguarda tutti, ma l'assenza di una politica industriale».   «Guai a
dividersi tra sindacati o attaccare Fiat», ammonisce Centrella, Ugl, convinto
che serva un impegno unitario.

Acque agitate anche tra le forze politiche: da  Fini a Enrico Letta, da  Sacconi
a Renzi, passando per  Damiano, le parole d'ordine sono due: chiarezza da parte
di Fiat e impegno da parte del governo. Ottobre è lontano.

LOAD-DATE: September 24, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             466 of 1000 DOCUMENTS


                                   La Stampa

                            17 settembre 2012 lunedì
                               NAZIONALE EDIZIONE

Una preda ambita malgrado debiti e bilanci in rosso

BYLINE: PAOLO FESTUCCIA

SECTION: ECONOMIA; Pag. 20

LENGTH: 541 parole


Il conto alla rovescia è scattato. E il prossimo 24 settembre si capirà
definitivamente quanti e chi saranno gli operatori televisivi pronti a
contendersi l'acquisto di La 7. Per ora, sono già molte le manifestazioni di
interesse recapitate a Mediobanca e Citigruop, le due banche che gestiscono
l'asta per conto di Telecom. Tra queste quella di Mediaset, interessata
all'acquisto con Ei Towers anche delle infrastrutture; quella di 3 Italia, del
fondo Clessidra di Claudio Sposito ex manager Fininvest, di Discovery Channel, e
dei colossi europei Bertelsmann e Rtl. Sul piatto l'intero pacchetto Ti Media:
ponti, infrastrutture, Reti e ovviamente i due gioielli generali: 7 e Mtv.

Un pacchetto che per anni si è frapposto al duopolio televisivo Rai-Mediaset e
che ha chiuso il bilancio dello scorso anno con ricavi pari 238,2 milioni di
euro. Cifre, che solo in parte giustificano la vera «partita» nell'asta per
aggiudicarsi Ti Media. Una gara che, invece, mette insieme contenuti, canali, ma
soprattutto supremazia nella torta pubblicitaria che in Italia (recessione a
parte) vale circa 9 miliardi di euro all'anno.

Ecco, allora, cosa giustifica un così alto interesse verso Ti media che a fronte
dei ricavi ha chiuso il 2011 con una perdita di 83milioni di euro. E, quindi,
con ricavi giù del 7,9% e un margine operativo lordo passato da 28 a 14,8
milioni di euro.

Cifre, percentuali, che si legano all'indebitamento complessivo (circa
200milioni) ma anche alle potenzialità considerevoli di La7 che in tutti questi
anni, a parte le fasi più recenti con l'arrivo di Enrico Mentana al Tg e di
Paolo Ruffini alla Rete, non ha mai significativamente investito al fine di
sviluppare la rete e renderla davvero competitiva nel mercato. Pochi mezzi,
dunque, seppur con molte idee, alla ricerca di un prodotto editoriale di
qualità, e un pubblico di nicchia lievitato e amalgamatosi con l'avvento alla
guida dell'informazione proprio di Enrico Mentana.

Ora, dunque, i propositi di vendita. Malignano voci interne, ma ben informata,
che «è curioso che ciò avvenga prima di un voto così delicato» ma di fatto dalla
prossima settimana gli interessati potranno visionare i conti dell'azienda,
riflettere, rilanciare o abbassare i paletti dell'offerta.

Un'offerta cui dovrà essere assegnato un valore definitivo, che sino ad oggi non
c'è. Certo, non mancano studi, ma quanto vale La 7? Cinquanta milioni per ogni
punto di share?

E, soprattutto, come e in che modo saranno utilizzati e riallocati i 728
dipendenti del gruppo?

Di certo, il 31 agosto, il titolo Ti Media aveva chiuso con un rialzo del 2,59%
facendo arrivare la capitalizzazione della società vicina ai 235 milioni di
euro. E da qui, infatti, da questa cifra si intenderebbe ripartire. Per poi
individuare le potenzialità industriali e stimare i ricavi e la centralità
dell'operatore di rete Timb (anch'esso sul mercato), che nel primo semestre di
quest'anno sono stati di 37,7 milioni di euro in crescita di oltre 11milioni
rispetto al semestre dell'anno precedente.

«Ma tutto può ancora succedere», avverte l'Ad di Ti media Stella, compreso che
la «compri Mediaset. Stiamo valutando eventuali problemi giuridici, normativi e
di antitrust, ma non è un problema di leggi, in Italia non lo è mai».

LOAD-DATE: September 24, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             467 of 1000 DOCUMENTS


                                   La Stampa

                           16 settembre 2012 domenica
                               NAZIONALE EDIZIONE

Cota: l'azienda ha un debito di riconoscenza IL GOVERNATORE «Venerdì incontrerò
Passera. Adesso serve chiarezza» "Se Fiat lascia Torino guiderò la protesta"

SECTION: CRONACA; Pag. 41

LENGTH: 560 parole


Un eventuale addio della Fiat a Torino e all'Italia «sarebbe un  tradimento
inaccettabile» e «personalmente non esiterei a mettermi  alla testa della
protesta e della rivolta». Roberto Cota, presidente  del Piemonte, ha sostenuto
senza se e senza ma i piani di Sergio  Marchionne e della Fiat anche quando
andavano contro tradizioni  sindacali radicate a Torino e in Piemonte. Adesso,
pero, è arrivata  l'ora di fare chiarezza e di mettere in chiaro che «l' azienda
deve  sapere che Torino e il Piemonte, che le hanno dato tanto, non possono
essere trattati come un qualsiasi posto del mondo dove può essere più  o meno
conveniente impiantare uno stabilimento». Dunque Fiat, almeno  secondo il
governatore ha anche un dovere sociale verso la città e la  Regione che l'anno
vista nascere e crescere. Un dovere di  responsabilità, un «debito di
riconoscenza per quanto fatto in questi  anni» che se dovesse essere disatteso
avrebbe «conseguenze molto  gravi».  Il Nord Cota alza la voce perché convinto
di «  interpretare un atteggiamento molto diffuso al Nord». Da tempo
istituzioni e forze politiche chiedono chiarezza ma adesso, secondo  il
presidente, è davvero arrivata l'ora di mettere dei punti fermi:  «Fiat deve
dire con chiarezza che cosa intende fare, perché questo  continuo stillicidio di
dichiarazioni è molto dannoso, per i  lavoratori, per tutto il nostro sistema
produttivo che ruota attorno  all'azienda e per la credibilità del territorio».
Che cosa intende  Cota per «debito di riconoscenza»?

«Io - ragiona il governatore -  capisco che la situazione economica si sia
modificata rispetto  all'annuncio del piano Italia. E capisco anche che
continuare a  produrre nel nostro Paese con una pressione fiscale troppo alta
sia  difficile ma Fiat non può dimenticare che cosa hanno fatto le  istituzioni
alcuni anni fa con un sostegno economico considerevole  (settanta milioni) e
misure urbanistiche che hanno reso possibile  l'operazione Tne». Il governatore
spiega di aver ancora fiducia sul  futuro industriale di questa città perché
convinto che per «quanto  riguarda Torino la Fiat non possa solo fare un'analisi
di ordine  economico, perché è chiaro che è più economico produrre in altre
realtà. L'azienda dovrebbe anche rendersi conto del suo ruolo sociale  e
dell'esistenza di un sistema di automotive praticamente unico al  mondo».
L'incontro Che fare, allora? «Sono in contatto - annuncia  Cota - con il
ministro Passera e ci vedremo venerdì al suo ritorno  dal Brasile: chiedo al
governo di comprendere una cosa e cioè che la  deindustrializzazione si combatte
con vere politiche fiscali ed  industriali». Il problema, però, è come evitare
di trasformare  questi incontri in qualcosa di più di un semplice scambio di
opinioni  e di punti di vista. La palla resta in mano alla Fiat ma secondo Cota
si possono mettere in campo delle iniziative per tutto il sistema  industriale.
«Mi preoccupa - spiega - ciò che farà la Fiat, ma mi  preoccupa anche la
situazione di un sistema che senza un abbassamento  della pressione fiscale
sull'impresa e sul lavoro non è competitivo».  Già, ma con quali risorse? «La
Regione ha messo in campo alcune leve  fiscali ma le nostre competenze sono
limitate. Se il governo aggiunge  fondi il Piemonte potrebbe diventare la
regione dove sperimentare un  sistema di incentivi per rilanciare lo sviluppo».

LOAD-DATE: September 23, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             468 of 1000 DOCUMENTS


                                   La Stampa

                           16 settembre 2012 domenica
                                TORINO EDIZIONE

"Se Fiat lascia Torino guiderò la protesta"

BYLINE: MAURIZIO TROPEANO

SECTION: CRONACA; Pag. 47

LENGTH: 554 parole


Un eventuale addio della Fiat a Torino e all'Italia «sarebbe un tradimento
inaccettabile» e «personalmente non esiterei a mettermi alla testa della
protesta e della rivolta». Roberto Cota, presidente del Piemonte, ha sostenuto
senza se e senza ma i piani di Sergio Marchionne e della Fiat anche quando
andavano contro tradizioni sindacali radicate a Torino e in Piemonte. Adesso,
pero, è arrivata l'ora di fare chiarezza e di mettere in chiaro che «l' azienda
deve sapere che Torino e il Piemonte, che le hanno dato tanto, non possono
essere trattati come un qualsiasi posto del mondo dove può essere più o meno
conveniente impiantare uno stabilimento». Dunque Fiat, almeno secondo il
governatore  ha anche un dovere sociale verso la città e la Regione che l'anno
vista nascere e crescere.  Un dovere di responsabilità, un «debito di
riconoscenza per quanto fatto in questi anni» che se dovesse essere disatteso
avrebbe «conseguenze molto gravi».

Il Nord

Cota alza la voce perché convinto di « interpretare un atteggiamento molto
diffuso al Nord».  Da tempo istituzioni e forze politiche chiedono chiarezza ma
adesso, secondo il presidente, è davvero arrivata l'ora di mettere dei punti
fermi: «Fiat deve dire con chiarezza che cosa intende fare, perché questo
continuo stillicidio di dichiarazioni è molto dannoso, per i lavoratori, per
tutto il nostro sistema produttivo che ruota attorno all'azienda e per la
credibilità del territorio».

Che cosa intende Cota per «debito di riconoscenza»? «Io - ragiona il governatore
- capisco che la situazione economica si sia modificata rispetto all'annuncio
del piano Italia. E capisco anche che continuare a produrre nel nostro Paese con
una pressione fiscale troppo alta sia difficile ma Fiat non può dimenticare che
cosa hanno fatto le istituzioni alcuni anni fa con un sostegno economico
considerevole (settanta milioni) e misure urbanistiche che hanno reso possibile
l'operazione Tne».

Il governatore spiega di aver ancora fiducia sul futuro industriale di questa
città perché convinto che per «quanto riguarda Torino la Fiat non possa solo
fare un'analisi di ordine economico, perché è chiaro che è più economico
produrre in altre realtà. L'azienda dovrebbe anche rendersi conto del suo ruolo
sociale e dell'esistenza di un sistema di automotive praticamente unico al
mondo».

L'incontro

Che fare, allora?  «Sono in contatto - annuncia Cota - con il ministro Passera e
ci vedremo venerdì al suo ritorno dal Brasile: chiedo al governo di comprendere
una cosa e cioè che la deindustrializzazione si combatte con vere politiche
fiscali ed industriali».

Il problema, però, è come evitare di trasformare questi incontri in qualcosa di
più di un semplice scambio di opinioni e di punti di vista. La palla resta in
mano alla Fiat ma secondo Cota si possono mettere in campo delle iniziative per
tutto il sistema industriale.  «Mi preoccupa - spiega - ciò che farà la Fiat, ma
mi preoccupa anche la situazione di un sistema che senza un abbassamento della
pressione fiscale sull'impresa e sul lavoro non è competitivo».  Già, ma con
quali risorse? «La  Regione ha messo in campo alcune leve fiscali ma le nostre
competenze sono limitate. Se il governo aggiunge fondi il  Piemonte  potrebbe
diventare la regione dove sperimentare un sistema di incentivi per rilanciare lo
sviluppo».

LOAD-DATE: September 23, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             469 of 1000 DOCUMENTS


                                   La Stampa

                            15 settembre 2012 sabato
                               NAZIONALE EDIZIONE

Partiti e sindacati "Il governo convochi al più presto Fiat"

BYLINE: Andrea rossi

SECTION: CRONACA; Pag. 42

LENGTH: 537 parole


L'annuncio di Fiat - il piano Fabbrica Italia «è datato», a fine ottobre,
perciò, verrà aggiornato - suscita preoccupazione tra le forze politiche e i
sindacati torinesi. Il presidente della Regione  Roberto Cota rivela che nei
prossimi giorni vedrà l'amministratore delegato Sergio Marchionne. «Non si
possono lasciare i progetti a metà, sarebbe un pessimo segnale per il
territorio, territorio verso cui Fiat ha doveri particolari».

Che il nervosismo sia oltre il livello di guardia lo testimonia il fatto che
Cota - come del resto il sindaco di Torino Fassino - finisca sulla graticola.
Sul governatore atterra il siluro del Pdl, ultimo atto di un braccio di ferro
che va avanti da giorni su altri temi, a cominciare dalla sanità. «Confidiamo
che anche da Cota arrivi un messaggio chiaro a Fiat. Sono stati troppo
assordanti i suoi silenzi in questi anni», dicono il coordinatore regionale Enzo
Ghigo e il vicario Agostino Ghiglia. Parole che - ed è qui l'analogia - quasi
coincidono con quelle pronunciate dal capogruppo di Sinistra e Libertà in
Comune, Michele Curto, dirette questa volta a Fassino. «Siamo molto preoccupati
per una situazione che denunciamo da tempo e per il silenzio assordante delle
istituzioni, a cominciare dal nostro sindaco». Proprio da Curto è partita una
proposta, fatta propria dalla conferenza dei capigruppo del Comune: chiedere un
incontro urgente al ministro del Lavoro Elsa Fornero, che lunedì sarà a Palazzo
Civico per partecipare a una seduta della commissione antimafia. I capigruppo
del Comune hanno anche chiesto le comunicazioni in Sala Rossa del sindaco.
«L'Italia e Torino non possono permettersi un ulteriore ridimensionamento
dell'industria automobilistica e del suo indotto già duramente provato dalla
crisi», dice Stefano Lo Russo, capogruppo del Pd. Anche Marco Grimaldi  (Sel) si
rivolge a Fassino: «Convochi la proprietà dell'azienda».

Anche la Regione si muove. Da fronti opposti  Lega e Sel chiedono un Consiglio
regionale straordinario. «Per la Lega il lavoro è la priorità», afferma il
capogruppo del Carroccio Mario Carossa. E Monica Cerutti (Sel): «Cota riferisca
in aula».

I partiti, invece, invocano un intervento urgente del governo. «Con Alfano
chiederemo come Pdl un incontro per comprendere fino a che punto la Fiat voglia
smarcarsi dall'Italia e da Torino», dicono Ghigo e Ghiglia. «Crediamo che il
tempo delle attese sia finito, e che si debba pretendere dal governo un
intervento immediato, affinché si possa lavorare subito per dare al settore
dell'automotive torinese concrete prospettive», ribadiscono il segretario
regionale del Pd Gianfranco Morgando e quello provinciale Paola Bragantini.

Acque agitate anche sul fronte sindacale. «Il piano Fabbrica Italia non è mai
veramente partito. È stato solo usato per dividere i lavoratori e i sindacati»,
attacca Giorgio Airaudo della Fiom. Più possibiliste le valutazioni delle altre
sigle: «Occorre resistere fino a metà del 2013 per superare la crisi che investe
il settore dell'auto», dice Rocco Palombella, segretario generale della Uilm.
Roberto Di Maulo della Fismic getta acqua sul fuoco: «La nota della Fiat non
cambia la situazione, poiché ribadisce quanto era già stato detto più volte
dall'azienda».

LOAD-DATE: September 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             470 of 1000 DOCUMENTS


                                   La Stampa

                            15 settembre 2012 sabato
                                TORINO EDIZIONE

Partiti e sindacati "Il governo convochi al più presto Fiat"

BYLINE: Andrea rossi

SECTION: CRONACA; Pag. 49

LENGTH: 537 parole


L'annuncio di Fiat - il piano Fabbrica Italia «è datato», a fine ottobre,
perciò, verrà aggiornato - suscita preoccupazione tra le forze politiche e i
sindacati torinesi. Il presidente della Regione  Roberto Cota rivela che nei
prossimi giorni vedrà l'amministratore delegato Sergio Marchionne. «Non si
possono lasciare i progetti a metà, sarebbe un pessimo segnale per il
territorio, territorio verso cui Fiat ha doveri particolari».

Che il nervosismo sia oltre il livello di guardia lo testimonia il fatto che
Cota - come del resto il sindaco di Torino Fassino - finisca sulla graticola.
Sul governatore atterra il siluro del Pdl, ultimo atto di un braccio di ferro
che va avanti da giorni su altri temi, a cominciare dalla sanità. «Confidiamo
che anche da Cota arrivi un messaggio chiaro a Fiat. Sono stati troppo
assordanti i suoi silenzi in questi anni», dicono il coordinatore regionale Enzo
Ghigo e il vicario Agostino Ghiglia. Parole che - ed è qui l'analogia - quasi
coincidono con quelle pronunciate dal capogruppo di Sinistra e Libertà in
Comune, Michele Curto, dirette questa volta a Fassino. «Siamo molto preoccupati
per una situazione che denunciamo da tempo e per il silenzio assordante delle
istituzioni, a cominciare dal nostro sindaco». Proprio da Curto è partita una
proposta, fatta propria dalla conferenza dei capigruppo del Comune: chiedere un
incontro urgente al ministro del Lavoro Elsa Fornero, che lunedì sarà a Palazzo
Civico per partecipare a una seduta della commissione antimafia. I capigruppo
del Comune hanno anche chiesto le comunicazioni in Sala Rossa del sindaco.
«L'Italia e Torino non possono permettersi un ulteriore ridimensionamento
dell'industria automobilistica e del suo indotto già duramente provato dalla
crisi», dice Stefano Lo Russo, capogruppo del Pd. Anche Marco Grimaldi  (Sel) si
rivolge a Fassino: «Convochi la proprietà dell'azienda».

Anche la Regione si muove. Da fronti opposti  Lega e Sel chiedono un Consiglio
regionale straordinario. «Per la Lega il lavoro è la priorità», afferma il
capogruppo del Carroccio Mario Carossa. E Monica Cerutti (Sel): «Cota riferisca
in aula».

I partiti, invece, invocano un intervento urgente del governo. «Con Alfano
chiederemo come Pdl un incontro per comprendere fino a che punto la Fiat voglia
smarcarsi dall'Italia e da Torino», dicono Ghigo e Ghiglia. «Crediamo che il
tempo delle attese sia finito, e che si debba pretendere dal governo un
intervento immediato, affinché si possa lavorare subito per dare al settore
dell'automotive torinese concrete prospettive», ribadiscono il segretario
regionale del Pd Gianfranco Morgando e quello provinciale Paola Bragantini.

Acque agitate anche sul fronte sindacale. «Il piano Fabbrica Italia non è mai
veramente partito. È stato solo usato per dividere i lavoratori e i sindacati»,
attacca Giorgio Airaudo della Fiom. Più possibiliste le valutazioni delle altre
sigle: «Occorre resistere fino a metà del 2013 per superare la crisi che investe
il settore dell'auto», dice Rocco Palombella, segretario generale della Uilm.
Roberto Di Maulo della Fismic getta acqua sul fuoco: «La nota della Fiat non
cambia la situazione, poiché ribadisce quanto era già stato detto più volte
dall'azienda».

LOAD-DATE: September 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             471 of 1000 DOCUMENTS


                                   La Stampa

                            15 settembre 2012 sabato
                               NAZIONALE EDIZIONE

Politici e sindacati: il governo parli con Fiat

BYLINE: luigi grassia

SECTION: ECONOMIA; Pag. 26

LENGTH: 538 parole


Ieri è stata una giornata di reazioni all'annuncio di  Sergio Marchionne
sull'inevitabilità di cambiare i piani della Fiat. L'amministratore delegato del
Lingotto aveva detto che di fronte alla gravità della crisi economica il
progetto Fabbrica Italia com'era stato concepito non è più attuale. Un
comunicato per ribadire concetti espressi già in passato e per precisare che le
scelte del gruppo sull'Italia saranno illustrate a fine ottobre. Parole che sono
state commentate da molti esponenti sindacali e politici, ai quali si è aggiunto
con un attacco molto forte il  patron della Tod's, Diego Della Valle, a cui a
sua volta ha replicato Luca Montezemolo. Secondo Della Valle,  «il vero problema
di Fiat non sono i lavoratori, sono i suoi azionisti di riferimento e il suo
amministratore delegato. Sono loro che stanno facendo le scelte sbagliate, senza
curarsi del Paese» (il riferimento è al rischio che la Fiat debba  chiudere
qualche stabilimento italiano).  Della Valle ha fatto seguire affermazioni come
«furbetti cosmopoliti» riferite ai vertici del gruppo.

A Della Valle ha risposto Luca Montezemolo, che nell'ambito del gruppo Fiat è
presidente della Ferrari ed è stato  presidente del Lingotto. Montezemolo con
Della Valle ha  rapporti d'affari  (i due condividono l'iniziativa
imprenditoriale nei treni superveloci della Ntv) e frequentazioni di amicizia
personale da lunga data: «Espressioni come quelle usate da Diego - si legge
nella nota scritta diffusa da Montezemolo - sono assolutamente inaccettabili e
non dovrebbero mai far parte di una dialettica tra imprenditori. Di tutto
abbiamo bisogno in questo momento, ma non di polemiche che non appartengono alla
cultura imprenditoriale e che fanno male al Paese. Tantopiù che coinvolgono
imprenditori che in settori diversi affrontano una difficile competizione su
mercati mondiali. Fiat, da una situazione di gravissima crisi, ha compiuto con
successo un percorso difficile che l'ha portata a rafforzare la sua presenza
internazionale, fondamentale per la sua sopravvivenza. Mi auguro - ha concluso
Montezemolo - che questa assurda situazione possa ritrovare immediata
ricomposizione, trattandosi di persone di qualità verso le quali nutro stima e
amicizia».

Si sono fatti sentire anche i sindacati. La numero uno della Cgil,  Susanna
Camusso, accusa:   «Marchionne ha avuto la produttività in più e non ha fatto
nulla. L'accordo di Pomigliano è una barbarie».  Il segretario generale della
Cisl, Raffaele Bonanni,  ricorda che il mercato dell'auto «è al lumicino. La
speranza  è che riprenda vivacità per riottenere una produzione capace di
riassorbire tutte le persone che lavorano nel settore». Sulla stessa lunghezza
d'onda il numero uno della Uilm, Rocco Palombella, per il quale «occorre
resistere fino a metà del 2013». L'Ugl invita «a uno sforzo comune per vedere
oltre la crisi».

La  revisione dei piani della Fiat preoccupa il  segretario del Pd, Pier Luigi
Bersani, che parla  di «scelta drammatica»  e aggiunge: «Nessuno vuole il
dirigismo, ma se il governo se ne occupasse non sarebbe sbagliato». E a nome del
governo il ministro dello Sviluppo economico Corrado Passera dice che chiederà
«tutti i chiarimenti che sono necessari in casi come questi».

LOAD-DATE: September 22, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             472 of 1000 DOCUMENTS


                                   La Stampa

                           13 settembre 2012 giovedì
                               NAZIONALE EDIZIONE

"Quest'anno per Fiat andrà meglio del 2011"

BYLINE: teodoro chiarelli

SECTION: ECONOMIA; Pag. 30

LENGTH: 651 parole


Il mercato italiano dell'auto è tornato, lo sottolinea lui stesso, ai livelli di
40 anni fa. Il presidente John Elkann, però, è ottimista sui conti della Fiat.
«Prevediamo - dice a margine di una lunga intervista dedicata al mondo della
scuola rilasciata al settimanale Panorama da oggi in edicola - di chiudere il
2012 con risultati migliori rispetto al 2011».

Elkann difende la scelta dell'amministratore delegato Sergio Marchionne di
rinviare il lancio di nuovi modelli in Europa, decisione che pure rischia di
fermare uno o più stabilimenti italiani. «Ma per fortuna che abbiamo rinviato
alcuni lanci! - spiega al settimanale -. I nostri concorrenti continuano a
proporre nuovi prodotti e stanno soffrendo tantissimo. La Fiat si è sempre
trovata in ginocchio quando i consumi sono andati giù. Per la prima volta questo
non è accaduto, proprio perché abbiamo una gestione oculata degli investimenti».
Anzi, il presidente di Fiat sottolinea come «a oggi non abbiamo alcun problema
di natura economico-finanziaria, anche grazie alla crescita delle attività di
Fiat-Chrysler nel mondo».

Sempre solido e stretto il suo rapporto con Marchionne. Elkann lo sostiene,
anche di fronte a chi ne sottolinea l'eccessiva durezza verbale. «Sicuramente
non è un uomo che nasconde i problemi - taglia corto il numero uno del Lingotto
e della holding Exor -. Ma più che parlarne, lui i problemi li
affronta».Comunque Elkann non si nasconde le preoccupazioni manifestate da tanti
lavoratori del gruppo, però controbatte: «È meglio far parte di un gruppo che
c'è e fa profitti piuttosto che di un gruppo che non c'è più. Perché questo
abbiamo rischiato negli anni scorsi: io c'ero e l'ho vissuto». Il presidente di
Fiat, nell'intervista a Panorama, si rivolge ai dipendenti del Lingotto: «Oggi
la Fiat Chrysler è una realtà solida che guadagna non solo negli Usa, ma anche
in Brasile e in Asia. In Italia ha trasformato Pomigliano in uno dei migliori
impianti europei: fra tre settimane a Lipsia, in Germania, questo stabilimento
riceverà un premio come miglior fabbrica di auto sotto il profilo della qualità,
della manutenzione e dello sviluppo delle persone. E dalle linee di montaggio di
Grugliasco, vicino a Torino, stanno per uscire le Maserati destinate a essere
vendute nel mondo».

L'intervista a Panorama è dedicata anche al mondo della scuola ed elenca tutte
le iniziative promosse dalla Fondazione Agnelli (dove la più famosa dinastia
imprenditoriale italiana concentra le proprie attività filantropiche) che da
cinque anni si occupa solo di istruzione. Bene, Elkann annuncia che la
Fondazione  lancia in collaborazione con la Banca Sella il prestito d'onore per
gli studenti meritevoli.

Tornando al Lingotto, a Panorama Elkann spiega che il gruppo «a oggi non ha
alcun problema di natura economico-finanziaria, anche grazie alla crescita delle
attività di Fiat-Chrysler nel mondo». Per far fronte alla crisi di mercato la
casa torinese continua a ricorrere alla cassa integrazione che di nuovo
interesserà per sei giorni a ottobre circa 5.000 impiegati degli Enti Centrali
di Mirafiori: dal 10 al 12 e dal 17 al 19 ottobre.

«Gli Enti Centrali - osserva Giorgio Airaudo, responsabile Auto della Fiom -
rischiano di pagare il prezzo più alto, non essendo più il quartiere generale
del gruppo nel mondo ma una succursale di cui non sono chiare la missione e i
compiti di progetto e sviluppo degli autoveicoli. È ora che la Fiat dica la
verità al Paese e ai lavoratori».

Intanto continua a essere forte l'interesse dei grandi investitori per i titoli
del Lingotto. Dopo che il fondo Vanguard International Growth Fund ha rilevato
il 2,006% di Fiat in diretta proprietà, ieri si è appreso che la Harris
Associates è salita al 5,027% di Fiat Industrial dal 2,001% dichiarato alla
Consob ad aprile. La quota, che fa della società il secondo maggior azionista
alle spalle di Exor, è in gestione discrezionale del risparmio.

LOAD-DATE: September 20, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             473 of 1000 DOCUMENTS


                                   La Stampa

                           11 settembre 2012 martedì
                               NAZIONALE EDIZIONE

Bene Mps, Atlantia e Camfin Deboli Finmeccanica e Ansaldo

BYLINE: Luca; Fornovo

SECTION: ECONOMIA; Pag. 27

LENGTH: 166 parole


Piazza Affari, in linea con le altre Borse europee, ha ondeggiato per tutta la
giornata attorno alla parità e ha poi chiuso con l'indice Ftse Mib in lieve calo
a -0,11%, mentre è praticamente invariato l'Ftse Italia All-Share (-0,07%).
Ancora forti acquisti su Monte Paschi: il titolo è salito del 5,84%.  Tra gli
altri bancari Mediobanca ha ceduto l'1%, Intesa Sanpaolo ha perso lo 0,8%.

Corrono   A2A (+4,9%), Lottomatica (+3,2%) e Atlantia (+2,9%, che ha appena
lanciato un bond  da 750 milioni. In rialzo anche Telecom Italia (+2,8%) mentre
debole Finmeccanica ( in calo  di quasi due punti percentuali), dopo un report
negativo di Goldman Sachs su Ansaldo (-3,5%).  Ancora una seduta in discesa per
Rcs Mediagroup: il titolo ha chiuso in calo del 16,52%. Dopo aver tirato il
fiato nelle ultime giornate è invece ripartitala corsa di Camfin: la holding di
controllo di Pirelli ha guadagnato l'11,98%. Positiva ma senza strappi Pirelli
(+1,12% a 9,05%), mentre   Prelios perde oltre l'1 per cento.

LOAD-DATE: September 18, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             474 of 1000 DOCUMENTS


                                   La Stampa

                            8 settembre 2012 sabato
                               NAZIONALE EDIZIONE

Ghizzoni e Bollorè sostengono Nagel -

SECTION: ECONOMIA; Pag. 28

LENGTH: 217 parole


Gli azionisti di Mediobanca sono «al fianco» dell'amministratore delegato
Alberto Nagel, indagato dalla magistratura per ostacolo all'attività degli
organi di vigilanza nell'ambito dell'inchiesta sul caso Fonsai-Unipol. A dirlo,
a margine del worksop Ambrosetti a Cernobbio, è Federico Ghizzoni,
amministratore delegato di Unicredit, primo socio dell'istituto di piazzetta
Cuccia. A chi osserva che attendere con fiducia l'esito delle indagini non
equivale a confermare la fiducia nell'amministratore delegato, Ghizzoni
risponde: «Non ero alla riunione, perché non sono in consiglio. Dalle
informazioni che ho avuto credo che sia stato un cda molto tranquillo e molto
costruttivo, con i soci che sono al fianco dell'amministratore delegato.

Ghizzoni ha poi spiegato che «non c'è nessun progetto di scissione», cioè
nessuna possibilità che nelle prossime settimane il consiglio di Mediobanca
possa valutare la seperazione  delle partecipazioni rispetto all'attività
bancaria vera e propria.

Sostegno al management di Mediobanca arriva anche da Vincent Bollorè, ieri in
visita nella sede di piazzetta Cuccia. Il finanziere ed industriale francese ha
parlato con  Nagel.  Un incontro, definito «positivo», che ha fornito
l'occasione per ripercorrere gli ultimi sviluppi legati al dossier
Unipol-Fonsai.  [r.e.]

LOAD-DATE: September 15, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             475 of 1000 DOCUMENTS


                                   La Stampa

                            7 settembre 2012 venerdì
                               NAZIONALE EDIZIONE

Generali stringe sulla vendita di Migdal Ma abbassa il prezzo a 705 milioni

BYLINE: francesco spini

SECTION: ECONOMIA; Pag. 23

LENGTH: 510 parole


Con Mediobanca che si prepara ad aprire il dossier delle sue partecipazioni e
Banca d'Italia pronta a valutare anche la dismissione del titolo, le Generali
tornano ad essere al centro dei radar di Piazza Affari. Ieri il titolo ha
segnato un rialzo del 6,18%, in parte sulla scia anche degli altri finanziari
che hanno beneficiato  del calo dello spread post-Bce  e in parte grazie alla
soluzione, comunicata ieri, di un dossier che rischiava lo  stallo: quello della
partecipazione, da tempo finita fuori dall'orbita della strategia del gruppo,
nell'israeliana Migdal.

Il 69,13% detenuto nella compagnia sarà venduto  alla Eliahu Insurance Company
la stessa con cui già a marzo il Leone aveva raggiunto un accordo, non
concretizzato a causa del mancato arrivo delle autorizzazioni a cui era
subordinato. Di qui il rischio che il dossier entrasse in una fase di stallo. In
un contesto di mercato deteriorato rispetto alla primavera, rispetto agli 835
milioni di marzo, il nuovo ceo Mario Greco  - che per oggi ha riunito il
comitato esecutivo della compagnia - ha trovato l'accordo su un prezzo di 705
milioni, dando così una svolta alla vendita. La cifra, spiegano in una nota da
Generali, riconosce un premio implicito del 23,2%  (a marzo era del 12,6%) sul
prezzo di mercato di Migdal di due giorni fa e un multiplo di 17,1 volte gli
utili netti consolidati del 2011. La cessione avrà un impatto positivo
sull'indice Solvency I del 2,2%. L'accordo si perfezionerà entro fine ottobre ma
a puntellarlo c'è una «break-up fee», ossia una caparra già incassata dalle
Generali, da 125 milioni. La svolta su Migdal riceve l'approvazione degli
analisti. Ma a catalizzare l'attenzione degli operatori sul titolo sono le
prospettive di possibili movimenti  nell'azionariato. I nuovi vincoli di Basilea
III porteranno Mediobanca a dover alleggerire - per sostenere i coefficienti
patrimoniali - seppure gradualmente la partecipazione nel Leone. Anche Banca
d'Italia, onde evitare conflitti di interesse derivanti dall'estensione della
vigilanza alle assicurazioni, tra le varie opzioni contempla la cessione della
sua quota del 4,5% oggi in mano al suo fondo pensione. E chi potrebbe comprare?
Il mercato scommette su Leonardo Del Vecchio. Non solo per Generali: è visto
anche come possibile acquirente di quote di Mediobanca in mano a Fonsai (e che
Unipol deve dismettere entro il 2013) o di  Unicredit. Dopotutto la liquidità
non manca al patron di Luxottica, nonostante l'«incidente» di ieri.
L'accelerated bookbuilt offering con cui si era prefissato di collocare sul
mercato  il 7% della società di occhialeria, si è chiuso con la vendita di solo
il 3,8%, a 27 euro per azione, con un incasso da 486 milioni. Dei 33 milioni
massimi di titoli  offerti, solo 18 milioni hanno trovato compratori a un prezzo
accettabile: evidentemente gli investitori - colti di sorpresa dall'annuncio -
pensavano si trattasse di saldi di fine stagione. Saldi che Del Vecchio  non ha
accettato, restando al 62,1% di Luxottica che ha chiuso la giornata in Borsa con
un ribasso del 4,79%.

LOAD-DATE: September 14, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             476 of 1000 DOCUMENTS


                                   La Stampa

                            6 settembre 2012 giovedì
                               NAZIONALE EDIZIONE

Mediobanca, il cda si schiera con Nagel

BYLINE: francesco spini

SECTION: ECONOMIA; Pag. 26

LENGTH: 588 parole


Chi si aspettava il blitz di fine estate è andato deluso. A Mediobanca il
consiglio convocato per gli attesi chiarimenti dell'amministratore delegato
Alberto Nagel sui suoi presunti accordi con i Ligresti - con tanto di firma in
calce al papello autografo di Jonella - non  riserva colpi di scena, tanto meno
imboscate. Al termine della riunione una nota di Piazzetta Cuccia spiega che il
cda ha «preso atto» dell'informativa di Nagel e «unanime, sulla base delle
informazioni a sua disposizione, attende con piena fiducia l'esito delle
indagini», che vedono il manager indagato per ostacolo alla vigilanza.

La polemica di giornata giunge invece da Roma. L'ex presidente di Piazzetta
Cuccia e delle Generali, Cesare Geronzi, contesta il passaggio riportato dai
verbali dell'interrogatorio reso il 2 agosto scorso da Nagel, in cui parla di
come il «rapporto privilegiato» tra Salvatore Ligresti e forti personalità
passate e presenti della banca tra cui Profumo, Bollorè e Geronzi, appunto,
abbia permesso all'ingegnere di Paternò di agire, nelle scelte strategiche,
scavalcando o tenendo all'oscuro i manager di Piazzetta Cuccia. «È fin troppo
evidente - ribatte Geronzi - che le dichiarazioni del dottor Nagel, riguardanti
la mia persona, tendono, più che a descrivere la realtà dei fatti, a trovare una
giustificazione al suo operato. Insomma, una scoperta ricerca di diversivi». E
tiene a ribadire di non aver «mai interferito nella operatività dei manager che
hanno curato la posizione della famiglia Ligresti». Da Mediobanca si risponde
sottolineando però che  «l'operatività caratteristica dell'istituto è sempre
stata svolta sotto l'esclusiva responsabilità del management nel rispetto, ben
inteso, delle vigenti regole di corporate governance». Il resto della giornata
scorre in un cda senza scossoni: ai consiglieri viene data una relazione scritta
che ripercorre le tappe della vicenda Unipol-Fonsai. E si concentra sul 17
maggio, il giorno delle lacrime di Salvatore e della firma di Nagel  «per presa
di conoscenza» - ripete ancora una volta di fronte al consiglio - del foglio di
carta con i desiderata dei Ligresti, a partire dai 45 milioni per il 30% di
Premafin. Ripropone quanto già dichiarato al pm, e cioè  come quello stesso
giorno Mediobanca avesse minacciato Premafin di escutere i titoli in pegno
qualora non avesse dato seguito all'operazione con Unipol, e  come - nonostante
il pezzo di carta e le presunte promesse - la famiglia quella sera avesse votato
in consiglio un concambio sfavorevole all'operazione Unipol (Bologna è divenuta
azionista di Mediobanca tramite Fonsai, ma si è impegnata con l'Antitrust  a
vendere la partecipazione entro fine 2013). Dai consiglieri    arriva
«soddisfazione» per l'avanzamento di Unipol-Fonsai e per il relativo aumento.
Niente critiche al manager anche perché, spiega uno di loro, «ha risolto una
posizione creditizia delicata della banca».

L'appuntamento, ora, è per il 20 settembre, per i conti annuali. Poi si aprirà
la stagione del riassetto della banca, «il grande tema dei prossimi mesi», lo
definisce un consigliere: «Bisognerà capire dove andrà Mediobanca». La via è
quella già tracciata in un cda di giugno, con un futuro alleggerimento delle
partecipazioni più importanti, a cominciare da Generali ed Rcs, passando per
Telco-Telecom. Se ne discuterà dei prossimi mesi. Ma  ,chiarisce il consigliere
Tarak Ben Ammar, «non abbiamo mai discusso» di uno scorporo tra banca d'affari e
attività di gestione delle partecipazioni, che «non è all'ordine del giorno».

LOAD-DATE: September 13, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             477 of 1000 DOCUMENTS


                                   La Stampa

                           5 settembre 2012 mercoledì
                               NAZIONALE EDIZIONE

Fiat e Chrysler, boom negli Usa

BYLINE: TEODORO CHIARELLI

SECTION: ECONOMIA; Pag. 22

LENGTH: 571 parole


Le buone notizie provenienti da Stati Uniti e Canada, dove Chrysler e Fiat
stabiliscono nuovi record di vendite, non bastano a tranquillizzare Sergio
Marchionne. A non lasciar dormire (seppur brevi, come è noto) sonni tranquilli
all'ad di Torino e Detroit è la pesante situazione dell'Europa. Sia per quanto
riguarda il mercato dell'auto, che per la  crisi economica e politica
dell'Unione. «Sono ancora pessimista sul 2012-2013, bisognerà vedere nel 2014»,
ha detto ieri a Kragujevac dove insieme al nuovo presidente serbo, Tomislav
Nikolic, ha visitato lo stabilimento che produce la Fiat 500L. «Il mercato
dell'auto in Europa purtroppo è in fase di grave contrazione. Riflette la
condizione economica: per l'inversione di tendenza bisognerà attendere parecchio
tempo». Insomma, Marchionne non pensa che si possa uscire a breve fuori dal
tunnel. Anzi. «Ho paura - ha detto - che la luce nel tunnel sia quella di un
treno. La luce in fondo al tunnel si vedrà quando i problemi dell'Unione Europea
verranno risolti in maniera collettiva e non per singoli Paesi. Molto dipende
dai chi governa».

Anche la Serbia ha i suoi problemi, tanto che il nuovo governo ha chiesto, e la
Fiat accettato, di dilazionare in due rate (50 milioni di euro quest'anno e 40
nel 2013) il pagamento di 90 milioni  dovuti per il 2012 per la realizzazione di
infrastrutture legate all'impianto di Kragujevac. «Comprendiamo le difficoltà
della Serbia - ha dichiarato il manager  - ma abbiamo grande fiducia nella nuova
dirigenza serba. Marchionne ha aggiunto di aver avuto un ottimo colloquio con il
presidente Nikolic.

«Ci sono altre zone in cui le cose vanno bene, come il buon investimento fatto
in Serbia - ha aggiunto - La nuova 500L é una delle migliori auto mai prodotte
dalla Fiat. Qui produciamo una grande macchina. E in meno di sei mesi sarà
pronta la versione destinata al mercato Usa». Insomma, Serbia più affidabile
dell'Italia? Marchionne ha sfoderato uno dei suoi migliori sorrisi,  poi si è
limitato a un lapidario «non lo so».

Dalla Serbia agli States. Le vendite Chrysler negli Usa in agosto sono aumentate
del 14% rispetto allo stesso periodo dell'anno precedente: 148.472 unità. Si
tratta del ventinovesimo mese consecutivo di crescita e dell'agosto migliore dal
2007. Le vendite del marchio Fiat sono aumentate del 34% rispetto all'anno
precedente, registrando un record assoluto con la 500 Cabrio: +37% rispetto
all'agosto 2011. Le vendite della 500 Abarth, invece, sono aumentate del 22%
rispetto a luglio 2012.

«La nostra formidabile prestazione è proseguita ad agosto portandoci al
ventinovesimo mese consecutivo di crescita delle vendite - ha dichiarato Reid
Bigland, ad del marchio Dodge e responsabile commerciale per gli Stati Uniti -.
Il nostro impegno sta dando i suoi frutti sia in termini di aumenti delle
vendite e della redditività, sia di riconoscimenti ottenuti per la qualità dei
nostri prodotti».

Positivi i risultati anche delle altre major Usa. Le vendite di General Motors
in agosto sono salite del 10,1% a quota 240.520 unità. Quelle di di Ford sono
cresciute invece del 12,6%, oltre le attese di Edmunds che stimava un +9,8%.
Intanto la crisi del settore dell'auto ha raggiunto anche la Germania, dove ad
agosto sono state immatricolate 226.500 auto, il 4,7% in meno rispetto all'anno
precedente. Nei primi otto mesi dell'anno il numero di nuove immatricolazioni è
calato complessivamente dello 0,6% su base annua.

LOAD-DATE: September 12, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             478 of 1000 DOCUMENTS


                                   La Stampa

                           5 settembre 2012 mercoledì
                               NAZIONALE EDIZIONE

Ricorso Fiom oggi all'esame del giudice

SECTION: ECONOMIA; Pag. 22

LENGTH: 138 parole


E' attesa per oggi al Tribunale di Larino la prima udienza per il ricorso
presentato contro Fiat di Termoli dalla Fiom Molise per condotta antisindacale e
discriminazione. Materia del contendere il fatto che l'azienda sta
corrispondendo agli iscritti alla Fiom retribuzioni diverse e inferiori a quelle
degli altri dipendenti. Infatti, eseguendo quanto disposto dal Giudice Aceto con
sentenza del 23 aprile 2012, a partire da maggio 2012 Fiat  ha applicato a tutti
i lavoratori di Termoli iscritti alla Fiom i trattamenti economici previsti dal
Contratto dei metalmeccanici  2008, che prevede un livello retributivo inferiore
rispetto al contratto 2011 Fiat applicato agli altri dipendenti. Il ricorso sarà
esaminato dallo stesso giudice Aceto, che dovrà quindi pronunciarsi una
differenza determinata dalla sua precedente sentenza.

LOAD-DATE: September 12, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             479 of 1000 DOCUMENTS


                                   La Stampa

                           5 settembre 2012 mercoledì
                               NAZIONALE EDIZIONE

Mediobanca, Nagel va al confronto con i soci

BYLINE: francesco spini

SECTION: ECONOMIA; Pag. 23

LENGTH: 459 parole


Giorno di appuntamenti incrociati per  i salotti buoni della finanza italiana.
Mediobanca, anzitutto: nel tardo pomeriggio l'amministratore delegato Alberto
Nagel spiegherà in consiglio la sua versione sul presunto accordo con i Ligresti
nella vicenda Fonsai-Unipol, che ha portato la magistratura milanese a indagarlo
con l'ipotesi di ostacolo all'autorità di vigilanza. Prima ancora l'appuntamento
è a monte di Pirelli, in Gpi. Qui è  previsto un nuovo round dello scontro in
atto tra Marco Tronchetti Provera e la famiglia Malacalza. Il confronto avverrà
nel cda della scatola che controlla Camfin, dove siede, oltre a Tronchetti, il
secondogenito di Vittorio Malacalza, Mattia. Due appuntamenti a cui il mercato
guarda con estrema attenzione, così come sotto i riflettori resta la galoppata
di Rcs che anche ieri ha strappato del 17%. Sollecitata da Consob, la società
editoriale ha precisato di «non disporre di informazioni che possano spiegare
tali andamenti». Non basta la prevista cessione, che sarà perfezionata oggi dopo
che si è conclusa la «prevista consultazione» con i sindacati, della controllata
francese Flammarion a Gallimard.

E pure  in Mediobanca, nonostante la Borsa abbia tributato al titolo  un rialzo
del 4,30%, non si attendono sviluppi clamorosi. Ad alcuni soci quanto successo
con i  Ligresti, la firma apposta al foglio di carta con le richieste di
Jonella, ha provocato più di un malumore. Ma la posizione di Nagel non appare al
momento in discussione. Il 20 settembre patto e cda si troveranno nuovamente per
l'esame dei conti annuali. Nel frattempo il consorzio guidato da Mediobanca e
Unicredit ha collocato tutto l'inoptato relativo all'aumento di capitale di
Fonsai, per lo più a investitori istituzionali.

Gli assetti futuri della galassia Pirelli sono invece al centro del cda di Gpi,
che discuterà dei dissidi che stanno decretando il divorzio finanziario tra
Tronchetti e Malacalza, a cominciare dalla gestione del rifinanziamento del
debito in scadenza di Camfin. La Borsa, alla vigilia, non ha puntato su Camfin
che interrompe così la sua corsa: -14,47%. Sui temi al centro della contesa è
scesa in campo anche Consob, chiamata in causa da esposti incrociati dei due ex
alleati: ieri la commissione guidata da Giuseppe Vegas ha ascoltato i legali di
Malacalza, dopo che nei giorni scorsi era stato sentito lo stesso Tronchetti.
Infine Rcs. I fari sono puntati ai soci fuori dal patto (in primis Diego Della
Valle e Giuseppe Rotelli) che potrebbero incrementare le posizioni, preparandosi
a un eventuale aumento di capitale. Il gruppo editoriale in serata ha precisato
che anche  sul piano allo studio per ripristinare maggiore redditività «non vi
sono aggiornamenti» anche «per quanto ipotizzato da organi di stampa».

LOAD-DATE: September 12, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             480 of 1000 DOCUMENTS


                                   La Stampa

                           5 settembre 2012 mercoledì
                               NAZIONALE EDIZIONE

Boom Mediolanum e Mediobanca Decolla Finmeccanica, giù Fiat

BYLINE: Luigi; Grassia

SECTION: ECONOMIA; Pag. 25

LENGTH: 165 parole


I mercati sono in stand-by in attesa che si concretizzino in questi giorni le
misure (lungamente attese) per raffreddare gli spread;  Piazza Affari chiude in
lieve calo (indice Ftse Mib -0,29%  e All Share -0,29%) anche per colpa di  Wall
Street che procede negativa dopo il dato deludente sull'andamento del settore
manifatturiero negli Stati Uniti. In discesa il differenziale tra i Btp
decennali e i corrispettivi Bund tedeschi, in chiusura sotto i 430 i punti.

Sul paniere principale chiudono contrastati  i titoli del comperto finanziario:
ottimi spunti di Mediolanum  (+6,69%) e Mediobanca (+4,30%), in calo Mps
(-1,37%) e Intesa Sanpaolo (-0,40%), bene Unicredit (+1,13%) Nell'energia,
tonica A2A (+3,60%), invariata Enel, giù Eni (-1,48%). Tra gli industriali, in
gran spolvero Finmeccanica (+4,65%), spinta dai potenziali nuovi ordini che
potrebbero arrivare dalla Polonia.  Giù Fiat (-1,49%) e Industrial (-2,34%).
Bene Telecom (+2,59%). Fuori dal Ftse Mib,  Rcs +17% e Camfin -14,47%.

LOAD-DATE: September 12, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             481 of 1000 DOCUMENTS


                                   La Stampa

                            4 settembre 2012 martedì
                               NAZIONALE EDIZIONE

Fari accesi sui salotti Per Rcs nuovo balzo del 20%

SECTION: ECONOMIA; Pag. 24

LENGTH: 104 parole


In attesa di domani, quando il cda di Mediobanca si confronterà con l'ad Alberto
Nagel  a proposito del presunto accordo con i Ligresti nella vicenda
Fonsai-Unipol, i titoli della galassia restano sotto i riflettori. Se il titolo
di Piazzetta Cuccia è salito dell'1,29% (+33% da inizio agosto), è la
partecipata Rcs a catalizzare gli acquisti: anche ieri ha realizzato un +19,13%.
In sei sedute il valore di Borsa  è triplicato.

Pure Camfin - in attesa del cda della cassaforte Gpi, che potrebbe riproporre lo
scontro Tronchetti-Malacalza - prosegue la sua corsa: il titolo della holding a
monte di Pirelli ha fatto un +7,14%.

LOAD-DATE: September 11, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             482 of 1000 DOCUMENTS


                                   La Stampa

                            1 settembre 2012 sabato
                                TORINO EDIZIONE

L'incognita Fiat e la preoccupazione degli enti locali

SECTION: CRONACA; Pag. 60

LENGTH: 136 parole


È il 3 dicembre 2003, le strade di Torino, tangenziale compresa, sono bloccate
dalla protesta degli operai di Mirafiori. Nel pomeriggio  il sindaco Chiamparino
scopre che il ministro alle Attività Produttive  Marzano e il sottosegretario al
Welfare Sacconi si smentiscono a vicenda sulla questione della partecipazione al
capitale sociale, e  sbotta: «Questo governo non ha idea di cosa sia la politica
industriale. Qui non stiamo parlando soltanto di Fiat, ma del destino della più
grande industria italiana di un settore fondamentale come quello
automobilistico». Verso sera quello che il sindaco definisce «tertium non datur»
arriva dal presidente del Consiglio: «L'ultima della giornata è che Berlusconi,
ha detto no al governo nella Fiat. Ma per ora. Era l'ultima condizione, quella
possibilista, che ci mancava».

LOAD-DATE: September 8, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             483 of 1000 DOCUMENTS


                                   La Stampa

                             30 agosto 2012 giovedì
                               NAZIONALE EDIZIONE

Unipol prenota un ulteriore 4,9% di Fonsai

SECTION: ECONOMIA; Pag. 24

LENGTH: 129 parole


Unipol prenota una ulteriore quota del 4,9% di Fonsai. La compagnia bolognese ha
infatti fatto sapere di essere «interessata» a rilevare, nell'ambito
dell'offerta in Borsa dell'inoptato, una quantità di diritti tali da consentirle
di sottoscrivere una quota massima del 4,9% del capitale post-aumento dell'ex
compagnia dei Ligresti.  L'impegno massimo per rilevare la quota ammonta a circa
45 milioni di euro.  Con la sottoscrizione di parte dell'inoptato la quota
salirà attorno al 40%. La notizia sarà certamente gradita alle banche del
consorzio di garanzia degli aumenti di Unipol e Fonsai, chiamate a piazzare
circa 660 milioni di euro di inoptato che, in assenza di un acquirente,
resteranno in carico agli istituti di credito, e in particolare a Mediobanca e
Unicredit.

LOAD-DATE: September 6, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             484 of 1000 DOCUMENTS


                                   La Stampa

                             30 agosto 2012 giovedì
                               NAZIONALE EDIZIONE

La Fiat 500 premiata in America

SECTION: ECONOMIA; Pag. 25

LENGTH: 152 parole


La società americana Strategic Vision ha scelto la Fiat 500 quale  migliore
automobile piccola nel suo «Total quality index». Inoltre  il Jeep Grand
Cherokee della Chrysler (gruppo Fiat) è primo nella categoria dei Suv medi,
mentre il Dodge Charger vince in quello che in Europa è il segmento E. L'indice
Tqi tiene conto di tutti gli aspetti dall'acquisto del veicolo, non solo i dati
tecnici ma anche  la facilità di guida e l'attaccamento emotivo.  Doug Betts,
vicepresidente per qualità di Chrysler Group,  commentando i risultati ha detto
che «la misura finale della qualità è se i clienti vogliono raccomandare il loro
veicolo ad amici e parenti, e questi risultati sottolineano i progressi che
abbiamo fatto per costruire auto emozionanti, veicoli di alta qualità che i
nostri clienti sono orgogliosi di raccomandare. Negli ultimi tre anni abbiamo
migliorato la nostra affidabilità  di oltre il 60 per cento».

LOAD-DATE: September 6, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             485 of 1000 DOCUMENTS


                                   La Stampa

                            29 agosto 2012 mercoledì
                               NAZIONALE EDIZIONE

Premafin, Giulia Ligresti "delusa" dalle banche

SECTION: ECONOMIA; Pag. 25

LENGTH: 269 parole


«Delusi è dir poco per come è stata impostata e gestita l'operazione» dalle
banche creditrici di Premafin e Fonsai. È quanto si è limitata a dire Giulia
Ligresti, presidente della holding, a margine dell'assemblea chiamata a
deliberare sulla revoca dell'aumento di capitale riservato a Unipol. Giulia
Ligresti non ha poi voluto rispondere a domande sul presunto accordo tra la
famiglia Ligresti e Mediobanca in merito alla buonuscita riservata agli ex
azionisti di controllo né fornire indicazioni sull'inchiesta giudiziari
innescata dalle denunce dei fratelli Paolo e Jonella.

Assemblea di Premafin che, convocata per ieri, non ha raggiunto il numero legale
per essere valida. All'assise era presente solo il 3,9% del capitale,
rappresentato dalle quote di Paolo e Giulia Ligresti e da una sparuta
rappresentanza di fondi. Non è intervenuto neppure il custode dei trust
off-shore Alessandro Della Cha' che aveva chiesto l'assemblea. Prima
dell'assemblea avevano depositato le azioni, oltre alle due holding
lussemburghesi di Giulia e Paolo, Canoe e Limbo, anche i curatori fallimentari
di Sinergia, il custode dei trust off-shore e Hike, la holding lussemburghese di
Jonella Ligresti. Dopo la comunicazione di Unipol con cui la compagnia bolognese
aveva fatto sapere che avrebbe disertato l'assemblea, non presentandosi con la
sua quota dell'81% del capitale, Hike, Sinergia e il custode giudiziale hanno
evidentemente ritenuto inutile partecipare.

Partirà invece lunedì 3 settembre l'asta dell'inoptato degli aumenti di capitale
di Unipol e Fonsai. L'offerta dell'inoptato si concluderà venerdì 7
settembre.[R. E.]


LOAD-DATE: September 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             486 of 1000 DOCUMENTS


                                   La Stampa

                            29 agosto 2012 mercoledì
                               NAZIONALE EDIZIONE

Avanzano Mediobanca e Mps Rcs continua a correre

BYLINE: Luigi; Grassia

SECTION: ECONOMIA; Pag. 27

LENGTH: 161 parole


La Borsa di Milano non ha beneficiato dell'esito positivo  dell'asta dei titoli
di Stato:  in chiusura indice Ftse Mib in lieve calo dello  0,13% e All Share
-0,16%. Il differenziale di rendimento tra i titoli di Stato decennali italiani
e quelli tedeschi è addirittura aumentato a 449 punti base.

Eppure i titoli bancari sono andati forte. Prosegue la corsa di Mediobanca, che
guadagna il 3,66% accompagnata, fuori dal Ftse Mib, dalla partecipata Rcs
(+21,43%); in evidenza Ubi (+4,89%) dopo la semestrale, Mps (+1,97%) e Unicredit
(+0,19%) mentre chiude sotto la parità Intesa Sanpaolo (-0,41%). Segno positivo
per Generali (+0,18%).

Nel comparto energetico Eni lima lo 0,17% ed Enel sale dello 0,31%; piatte Snam
e Terna. Ribassi per gli industriali, da Fiat (-0,64%) a Pirelli (-0,95%) e
Finmeccanica (-1,21%). In rosso anche  Telecom (-0,61%) e Mediaset (-0,37%).

Fra i titoli a minore capitalizzazione  balza Hera (+6,24%); prese di beneficio
su Prelios (-9,09%).

LOAD-DATE: September 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             487 of 1000 DOCUMENTS


                                   La Stampa

                             28 agosto 2012 martedì
                               NAZIONALE EDIZIONE

Mediobanca corre in Borsa Attesa per il confronto tra i soci

BYLINE: francesco Spini

SECTION: ECONOMIA; Pag. 23

LENGTH: 349 parole


Tra scommesse di riassetti e semplici ricoperture, Mediobanca e Rcs catalizzano
l'attenzione in Borsa. La banca d'affari milanese corre del 4,53% suonando la
carica del comparto bancario, il gruppo editoriale - di cui Piazzetta Cuccia è
primario azionista - balza addirittura del 25,67%.

Per Mediobanca, che nell'ultimo mese ha visto il valore del proprio titolo
crescere di circa il 30%, se qualche osservatore  parla di un rialzo in scia al
settore, altri lo giustificano con le voci - prive però di qualunque riscontro -
di uno scorporo tra le attività di principal investing (gestione delle
partecipazioni) e di banca d'affari. Ma c'è dell'altro ad attrarre l'attenzione
di investitori e operatori, per esempio i prossimi appuntamenti di Piazzetta
Cuccia, importanti per capire il clima tra soci e management. Il 5 settembre
l'amministratore delegato Alberto Nagel, in un cda già convocato, farà il punto
sull'operazione Unipol-Fonsai e spiegherà le sue ragioni in relazione ai fatti
(il presunto accordo con i Ligresti) per cui la Procura di Milano lo ha indagato
ipotizzando il reato di ostacolo all'autorità di vigilanza. Il 20 settembre,
invece, sarà giornata di esame per i conti di esercizio. Tutte occasioni
propizie per un confronto tra i soci sull'operato del  management e   sulla
governance di Piazzetta Cuccia su cui alcuni grandi azionisti negli ultimi tempi
mostrano  - almeno in privato - insoddisfazione.

Quanto a Rcs, sulla corsa del titolo incide la scarsa capitalizzazione (solo
l'11% del capitale è costituito da flottante) e per lo più legato a ricoperture
sul titolo. Soprattutto di chi scommette che, alla fine, il teorizzato aumento
di capitale non ci sarà. Settimana scorsa il neo a.d. Pietro Scott Jovane ha
preannunciato per l'autunno un piano di riduzione dell'indebitamento, per i
primi di settembre prevede di chiudere la vendita della francese Flammarion.
Nessuna fiammata invece da Generali, +0,82%: si registra la vendita da parte del
socio ceco Petr Kellner di 1,6 milioni di azioni, quota frazionale rispetto
all'1,4% del Leone a cui è accreditato. [F. SP.]

LOAD-DATE: September 4, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             488 of 1000 DOCUMENTS


                                   La Stampa

                             25 agosto 2012 sabato
                               NAZIONALE EDIZIONE

Giù Fiat, Brembo e Intesa In rialzo Enel e Ferragamo

BYLINE: Luca; Fornovo

SECTION: ECONOMIA; Pag. 25

LENGTH: 165 parole


Piazza Affari archivia la seduta con il terzo calo consecutivo: l'indice Ftse
Mib ha ceduto lo 0,49% a 14.880 punti. In calo gli scambi per 1,45 miliardi di
euro di controvalore.  I prezzi «fermi» delle auto in Europa e le vendite in
calo dell'8% a luglio secondo le prime stime, hanno penalizzato Fiat (-3,74%),
Fiat Industrial (-1,5%) ed i titoli collegati come Pirelli (-0,77%) per le
forniture di pneumatici, e Brembo (-2,49%) per i freni. Più cauta Pininfarina
(-1,01%).

Segno meno per le banche, da Intesa Sanpaolo (-1,41%) a Unicredit (-1,41%) e
Banco Popolare (-1,16%). Poco variata Mps (-0,21%), in attesa dei risultati che
saranno diffusi martedì, mentre si è mossa in controtendenza Mediolanum
(+1,38%). Ha fatto il botto Prelios (+22,36%), in attesa che si concretizzino le
offerte del nuovo socio, con un primo termine fissato per oggi  e in pista il
gruppo Usa Fortress e la cordata italiana Caputi-Merloni.  Bene Enel (+1,19%),
Telecom (+0,7%) e la griffe Ferragamo (+1,05%).

LOAD-DATE: September 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             489 of 1000 DOCUMENTS


                                   La Stampa

                             25 agosto 2012 sabato
                               NAZIONALE EDIZIONE

La Serbia in difficoltà sugli impegni con Fiat

SECTION: ECONOMIA; Pag. 24

LENGTH: 262 parole


Il governo serbo non sarà in grado di rispettare tutti gli obblighi contrattuali
previsti per quest'anno nei confronti dell'impianto Fiat di Kragujevac, e dovrà
rinviare una parte di essi al 2013. Lo ha detto il ministro dell'Economia e
finanze, Mladjan Dinkic. Di questo, ha detto Dinkic oggi a Kragujevac, i
responsabili di governo parleranno mercoledì prossimo a Belgrado con il
vicepresidente del Gruppo Fiat Alfredo Altavilla.

Il ministro ha detto di sperare che il gruppo automobilistico italiano darà
prova di comprensione: il nuovo governo infatti intende rispettare tutti i suoi
impegni ma non è in grado di farlo entro la fine dell'anno a causa della
precaria situazione dei conti pubblici del Paese. Adottando il bilancio 2012
infatti, il governo precedente non prese in considerazione 9 miliardi di dinari
(circa 90 milioni di euro) da destinare a impegni contrattuali con la Fiat - ha
ossservato Dinkic. Il governo attuale, ha sottolineato, adempirà comunque a
tutti i suoi obblighi contrattuali relativi alla costruzione della strada fra
Kragujevac e il Corridoio 10 e nei confronti dei fornitori di Fiat nella zona
industriale di Grosnica, presso Kragujevac.

Un altro motivo di difficoltà che impedisce al governo di far fronte ai suoi
impegni con Fiat entro quest'anno, ha aggiunto Dinkic, è la necessità di dare
priorità ai bisogni del settore agricolo, fortemente colpito dalla prolungata
siccità degli ultimi mesi e bisognoso di aiuti consistenti per non mettere a
rischio la sopravvivenza della popolazione che vive delle risorse agricole del
paese. [r.e.]

LOAD-DATE: September 1, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             490 of 1000 DOCUMENTS


                                   La Stampa

                             24 agosto 2012 venerdì
                               NAZIONALE EDIZIONE

«Bene i manager di Piazzetta Cuccia»

SECTION: ECONOMIA; Pag. 25

LENGTH: 101 parole



«Penso che il management di Mediobanca sia un buon management». Così Alessandro
Benetton, numero uno del gruppo trevigiano ha replicato a chi gli chiedeva un
commento, a margine di un incontro al Meeting di Rimini, sulla guida della banca
d'affari di Piazzetta Cuccia da parte di Alberto Nagel. «Visto da lontano - ha
osservato il presidente di Benetton che, con Edizione Holding ha il 2,16% di
Mediobanca - sono sicuro che capiti anche a Mediobanca, come capita a tutte le
aziende italiane, di vivere un momento di discontinuità in cui ognuno di noi si
deve ripensare. Sono sicuro  che vale anche per loro».

LOAD-DATE: August 31, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             491 of 1000 DOCUMENTS


                                   La Stampa

                             24 agosto 2012 venerdì
                               NAZIONALE EDIZIONE

Mediobanca: l'aumento non è l'unica via per Rcs

SECTION: ECONOMIA; Pag. 25

LENGTH: 385 parole


L'ipotesi di un aumento di capitale per Rcs non convince gli analisti di
Mediobanca che, casomai, preferiscono l'ingresso nell'azionariato  di un partner
industriale internazionale. In vista dell'assemblea straordinaria convocata per
ottobre proprio per discutere e deliberare in merito alla situazione
patrimoniale del gruppo creatasi dopo la maxi svalutazione della controllata
iberica Unidad Editorial che ha condotto alla riduzione di oltre un terzo del
capitale (da 717 milioni del 31 dicembre  a 336 milioni del 30 giugno), tornano
a rimbalzare ipotesi di una maxi ricapitalizzazione (i rumors  riportati da Mf
l'altroieri  parlano di 400 milioni) preceduta da un raggruppamento azionario e
accompagnata da una conversione di parte dei crediti bancari in azioni.
Un'ipotesi, questa, che non convince gli analisti di Mediobanca, istituto che è
pure primario azionista del gruppo che tra le altre cose edita il Corriere della
Sera, con una quota del  14,2%.

Secondo gli esperti di Piazzetta Cuccia, la ricapitalizzazione - che potrebbe
dare l'opportunità di  crescere e contare di più ad azionisti come Giuseppe
Rotelli o Diego Della Valle, fuori dal patto di sindacato -  non rappresenta
«l'unica strada» a disposizione di Pietro Scott Jovane, neo a.d. alle prese con
la necessità di migliorare la struttura di capitale della società. Intravedono
almeno altre tre azioni utili a ridurre il debito che a fine giugno superava di
poco il miliardo e che, con la vendita di Flammarion, si ridurrà suppergiù di
250 milioni. Primo: cristallizzare il valore del palazzo sede del Corriere in
via Solferino che, secondo la banca d'affari, è di circa 210 milioni. Secondo:
Rcs, secondo gli analisti di Piazzetta Cuccia, potrebbe esplorare l'opzione di
un partner di minoranza nell'avventura spagnola. Con  la vendita di un 40% di
Unidad Editorial stimano un incasso di almeno 170 milioni. Terzo: la cessione di
Dada, con una riduzione del debito di 64 milioni. Totale: 444 milioni. Infine
c'è una quarta possibilità: «Pensiamo che il management - scrivono da Mediobanca
- possa esplorare l'opzione di aprire il capitale a un partner industriale
internazionale». Il mercato prende nota, ma per il momento resta cauto sul
titolo. Lo spauracchio-aumento non è uscito di scena e il titolo perde in
giornata il 2,06%. [F. SP.]

LOAD-DATE: August 31, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             492 of 1000 DOCUMENTS


                                   La Stampa

                             24 agosto 2012 venerdì
                               NAZIONALE EDIZIONE

Fonsai, slitta a settembre l'asta per l'inoptato

SECTION: ECONOMIA; Pag. 24

LENGTH: 263 parole


Slitta a settembre l'asta per l'inoptato degli aumenti di capitale di Fonsai e
Unipol. Le banche del consorzio di garanzia guidato da Mediobanca si vedranno
con le società a inizio settimana per decidere la tempistica della vendita delle
azioni non sottoscritte, pari a 800 milioni di euro su un'offerta di 2,2
miliardi.

L'avvio dell'asta era atteso per lunedì  ma le banche, forti di alcuni pareri
legali, hanno ritenuto di avere più tempo a disposizione. L'articolo 2441 del
codice civile che regola il procedimento di vendita prevede  che l'asta debba
svolgersi per cinque sedute di Borsa «entro il mese successivo» alla fine
dell'esercizio in opzione dei diritti, termine caduto il primo agosto.

Nella indeterminatezza della norma, le banche sono arrivate alla conclusione che
l'asta non debba chiudersi entro trenta giorni di calendario da inizio  agosto,
ma possa svolgersi anche «nel mese successivo» a quello di chiusura, cioè a
settembre. Gli istituti, che devono piazzare circa 660 milioni di euro di azioni
inoptate (il rischio dei 140 milioni riferiti alle risparmio Fonsai grava su
Unipol), avranno  più tempo per trovare investitori. Se decidessero di non
indugiare l'offerta potrebbe tenersi tra lunedì 3 e venerdì 7 settembre.
L'obiettivo è quello di liberarsi di almeno un altro 10% degli aumenti e
scendere così a una quota, a livello di capitale ordinario, inferiore al 20% di
UniSai. Intanto scade oggi il termine per la presentazione delle liste per il
nuovo cda di Premafin, che verrà nominato dall'assemblea del 18 settembre (25 in
seconda convocazione). [r.e.]

LOAD-DATE: August 31, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             493 of 1000 DOCUMENTS


                                   La Stampa

                             18 agosto 2012 sabato
                               NAZIONALE EDIZIONE

Boom di Mps e Finmeccanica Mediaset corre ancora

BYLINE: Luigi; Grassia

SECTION: ECONOMIA; Pag. 27

LENGTH: 163 parole


Chiusura in rialzo per la Borsa di Milano con l'indice  Ftse Mib  +1,30% e l'All
Share  +1,16% anche  sulla scia delle dichiarazioni del cancelliere tedesco
Angela Merkel a sostegno della linea della Bce.Durante la giornata di
contrattazioni il differenziale di rendimento tra il Btp italiano a dieci anni e
il Bund corrispondente è sceso sotto la soglia dei 420 punti.  Vola il titolo
Monte dei Paschi (+17,5%) all'indomani dell'intervista di Profumo che ha aperto
a una possibile cessione di quote dell'istituto di credito da parte della
Fondazione. Fra le altre banche, Intesa Sanpaolo +1%, Unicredit +1,5%, Ubi +7%,
Bpm +6,5% e  Mediobanca +6,1%.

Nel comparto industriale brilla Finmeccanica (+11,2%). Ansaldo ha chiuso a
+1,4%. Rialzi anche per Impregilo (+1,3%) e Buzzi (+1,6%). Nel settore auto bene
Fiat (+2,2%), Pirelli (+2,9%), Fiat Industrial (+1,5%). Fra gli energetici Enel
+1,3%, Eni +0,2%, Terna +0,2% ma A2A -2,1% e Saipem -0,2%. Continua la corsa di
Mediaset (+2,9%).

LOAD-DATE: August 25, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             494 of 1000 DOCUMENTS


                                   La Stampa

                             14 agosto 2012 martedì
                               NAZIONALE EDIZIONE

Pomigliano, no al ricorso Fiat

BYLINE: marina cassi

SECTION: ECONOMIA; Pag. 23

LENGTH: 478 parole


La Fiom la giudica «una buona notizia». La Fiat un mero fatto tecnico. Nel lungo
contenzioso che contrappone l'azienda e i metalmeccanici della Cgil nello
stabilimento campano di Pomigliano ieri è arrivato un fatto nuovo: la Corte di
appello di Roma, cui la Fiat era ricorsa per chiedere che venisse sospesa
l'ordinanza di assumere 145 iscritti alla Fiom, ha deciso che la richiesta
dell'azienda è inammissibile.

Per capire la notizia di ieri occorre fare un passo indietro, al 21 giugno,
quando la Fiat era stata condannata dal Tribunale di Roma per discriminazioni
contro la Fiom a Pomigliano. Il giudice aveva disposto l'assunzione di 145
iscritti a quel sindacato, ma non ne aveva indicato le modalità. E l'azienda
aveva annunciato un ricorso che verrà discusso il prossimo 9 ottobre.

I meccanici Cgil avevano intentato la causa perché dei 1893 addetti - sui 4367
totali - rientrati al lavoro dalla cassa integrazione, dopo l'avvio della
produzione della nuova Panda, nessuno era iscritto alla Fiom.

L'azienda ritiene che la decisione di ieri sia «semplicemente tecnica, avendo la
Corte ritenuto che, in assenza di atti concreti da parte della Fiom volti a
ottenere l'esecuzione della pronuncia del Tribunale di Roma, non vi fosse alcuna
necessità di un provvedimento che ne sospendesse l'efficacia».

E ribadisce il duro giudizio sulla sentenza del Tribunale di Roma: «Il prossimo
9 ottobre la Corte di Roma deciderà l'appello proposto da Fabbrica Italia
Pomigliano sull'inusitata pronuncia con cui il Tribunale di Roma ha imposto alla
società di assumere 145 operai solo perché iscritti alla Fiom».

La Fiat, in sostanza, dice che, «proprio sulla base di questa pronuncia rimane
confermata la possibilità di chiedere nuovamente un provvedimento di sospensione
qualora nei prossimi giorni la Fiom dovesse decidere di attivare strumentalmente
iniziative di esecuzione prima della imminente decisione di merito della Corte
romana».

Sicuramente la Fiom, in tempi brevi, chiederà - come spiega l'avvocato Elena
Poli - al giudice dell'esecuzione di fissare una udienza per decidere
rapidamente le modalità delle riassunzioni dei lavoratori iscritti alla Fiom.

Per intanto il segretario Maurizio Landini esulta: «E' così confermato che la
Fiat deve assumere i 145 nostri iscritti, poi resta il ricorso in appello». E
aggiunge: «A questo punto è necessario che la Fiat dia corso alle assunzioni,
altrimenti saremo di fronte all'ennesima violazione e credo che a quel punto sia
le forze politiche che il governo non potrebbero continuare a stare zitti».

Per il responsabile auto della Fiom, Giorgio Airaudo «se c'è una discriminazione
va sanata; la  Fiat è in ritardo con le riassunzioni, ma le deve fare». E
aggiunge: «Può rallentare l'efficacia della sentenza e ricorrere in appello, ma
poi dovrà eseguire la sentenza perché Fiat deve rispettare la legge come tutti i
cittadini».

LOAD-DATE: August 21, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             495 of 1000 DOCUMENTS


                                   La Stampa

                             10 agosto 2012 venerdì
                               NAZIONALE EDIZIONE

Forte Rialzo per Mediobanca In Rosso Eni e Telecom Italia

BYLINE: Sandra; Riccio

SECTION: ECONOMIA; Pag. 27

LENGTH: 164 parole


Seduta senza grandi spunti per Piazza Affari , così come per le altre Borse
europee in una giornata dai toni prettamente estivi. L'indice  Ftse Mib ha
chiuso poco mosso con un lieve ribasso dello 0,08% a 14.654 punti.

In ripresa il settore delle banche. Sul listino milanese si è visto l'exploit di
Piazzetta Cuccia il cui titolo è salito del 5,3%. A seguire Banco Popolare
(+2,56%), Bper (+1,76%). Poco mosse invece le big Unicredit (+0,07%) e Intesa
SanPaolo (-0,36%). In una giornata senza molti spunti, debole la performance per
il settore dell'energia con Terna che ha ceduto l'1,07%, A2a lo 0,92%, Snam lo
0,92%, Eni -0,89% ed Enel Green Power è arretrata invece dello 0,88%. Flessione
anche per Telecom Italia (-0,95%) che ha fatto sapere di aver venduto Matrix a
Libero (Weather Investment II) per un valore d'impresa di 88 milioni di euro. La
giornata è stata positiva per  Autogrill che ha guadagnato l'1,58%. In recupero
Mediaset (+1,07%) sulla promozione di  Berenberg Bank.

LOAD-DATE: August 17, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             496 of 1000 DOCUMENTS


                                   La Stampa

                             9 agosto 2012 giovedì
                               NAZIONALE EDIZIONE

"Fare impresa? Meglio investire in Btp"

BYLINE: Sandra Riccio

SECTION: ECONOMIA; Pag. 7

LENGTH: 911 parole


In Italia è più vantaggioso comprare Btp che investire nell'attività di
un'impresa. È la conclusione shock a cui arriva l'Ufficio studi di Mediobanca,
la più grande banca d'affari italiana,  proprio il giorno in cui il ministro del
Lavoro, Elsa Fornero avverte, dai microfoni di radio Anch'io, che «l'autunno non
sarà facile» e che la crisi «mette a rischio il futuro industriale del nostro
Paese».   Nel  suo report annuale sul tessuto produttivo nel nostro Paese
analizza  le attività produttive in patria   di 2032 imprese, l'andamento del
loro giro d'affari, l'utile realizzato, il livello di  competitività, i numeri
sugli occupati. Tutte cifre   attese da chi scruta i grafici dell'economia. Ma
il   dato  che salta subito all'occhio è proprio  quello sul  rendimento netto
sul  capitale d'impresa (in termine tecnico Roi). Nel 2011 la crescita del costo
del debito in Italia e la riduzione del credito bancario, dal 2008 al 2011,
hanno pesato  e talvolta reso insufficienti le possibilità di remunerazione del
capitale d'impresa da parte degli imprenditori. Il risultato  - come si legge
nello studio - è una «distruzione di ricchezza» che colpisce in particolare le
grandi imprese, mentre migliori sono i risultati del made in Italy e delle
aziende medie e medio-grandi.

Nel dettaglio, secondo l'analisi di Mediobanca, nel 2011 il costo del debito è
salito dal 5,6% al 6%. I  tassi pagati sui Btp decennali sono passati dal 3,4%
al 4,9%. Nel contempo, il rendimento netto sul capitale (Roi) realizzato dalle
imprese italiane    è stato del 5,8%, ossia insufficiente a remunerare il
capitale impiegato nell'industria, sia proprio che preso a debito da terzi, il
cui costo medio è stato del 7,2%. La conseguente «distruzione di ricchezza» sta
nella differenza tra le ultime due cifre. Calcolatrice alla mano, il rapporto
tra questi due valori è  negativo dell'1,4%. Questo significa che fare impresa
in Italia non è  più  remunerativo. Al punto che per un imprenditore è ora più
profittevole investire in Btp anzichè  nella propria azienda: il rapporto di
Mediobanca mette infatti in luce come nel 2011 il Roe, il ritorno sul capitale
investito complessivo dell'industria italiana, sia stato inferiore al rendimento
netto degli impieghi in Btp (saliti appunto dal 3,4% al 4,9%), con un
differenziale  negativo di 1,5 punti percentuali.

Non solo meno redditizie. Le imprese italiane sono anche meno produttive e meno
competitive. Lo studio, nel 2011 il valore della produzione  manifatturiera per
addetto è cresciuta solamente dello 0,7%, per effetto combinato della caduta
della produttività del lavoro (-2,6%) e della crescita dei prezzi (+3,4%).
Inoltre, rileva l'ufficio studi di Mediobanca, rispetto al picco del 2007 si è
registrata una caduta del 9,6% della produttività, non compensata dalla dinamica
dei prezzi (+4,5%), e il valore del prodotto pro-capite ha ceduto il 5,7%.
Tenuto conto dell'aumento del costo del lavoro (+7,8%), la perdita di
competitività ha raggiunto i 12,5  punti.

Non solo numeri in calo. L'analisi di Mediobanca mette in evidenza un aumento
del fatturato dell'industria. Un importante segnale per l'economia. Tuttavia il
livello, che prosegue nel trend dell'anno prima, non basta a compensare la
flessione provocata dalla forte crisi e il rientro ai numeri pre crisi non c'è
ancora, anche se per poco. I numeri dello studio dicono infatti che l'industria
italiana ha segnato nel 2011 un'ulteriore ripresa del fatturato pari al 9,2% sul
2010, dopo un +7,9% dell'anno prima (-16,1%).

Sulla performance positiva del 2011 ha inciso però il buon andamento delle
esportazioni. Queste  si sono mosse, nel corso dello scorso anno,  a velocità
più che tripla rispetto alle vendite domestiche. All'estero infatti il fatturato
delle imprese monitorate dallo studio di Mediobanca è cresciuto del 18,3% contro
un più flebile aumento del 5,5% messo a segno in Italia. Rispetto al 2008, vale
a dire prima della crisi,  il fatturato domestico è inferiore del 4,7%, l'export
è superiore del 7,6%.

A livello settoriale, nell'ultimo anno è cresciuto il fatturato dei settori che
hanno beneficiato degli aumenti dei prezzi delle materie prime di riferimento
(metallurgia +20,2% e settore  energetico +17,6%) e di quelli che hanno
agganciato la domanda estera (gomma e cavi +20,2% con export in crescita del
23,5% ma anche  pelli e cuoio +14% con export +20,5%). Pochi i settori in
flessione nell'ultimo anno: elettrodomestici (-3,4%), stampa editoria (-1,7%),
farmaceutico e cosmetico (-0,7%). La manifattura nel suo insieme ha sviluppato
le vendite del 7% (+4,9% in Italia, +9,9% all'export). Il made in Italy ha fatto
peggio della manifattura (vendite +6,1%; export: +8%). Nel terziario crescono i
trasporti (+5,7% per la ripresa degli scambi con l'estero e la dinamica
tariffaria), i servizi pubblici (+4,3% per effetto delle tariffe) e la
distribuzione (+2,3% grazie all'aumento dei prezzi e all'apertura di nuovi punti
vendita, in presenza di quantità stagnanti).

Ben più ampia la variazione per settore se il confronto sull'andamento del
fatturato netto avviene sul 2008, vale a dire l'anno prima della crisi reale. Il
settore dell'energia cala dello 0,4% quello metallurgico del 9,6%. Profondo
rosso per gli elettrodomestici  (-18,7%)   e l'edilizia (-24,4%).

Sul fronte occupazionale, per il quarto anno consecutivo, si è assistito ad un
calo (-0,2% nel 2011), anche se in misura inferiore al 2010 (-1,6%) e
soprattutto al 2009 (-2,7%).

LOAD-DATE: August 30, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             497 of 1000 DOCUMENTS


                                   La Stampa

                             7 agosto 2012 martedì
                               NAZIONALE EDIZIONE

Slitta a dopo Ferragosto l'asta dei diritti di UniFonsai

BYLINE: luca fornovo

SECTION: ECONOMIA; Pag. 23

LENGTH: 636 parole


La decisione definitiva non è stata ancora presa ma, con ogni probabilità per
ragioni di calendario, slitterà  dopo Ferragosto l'asta dei diritti rimasti
inoptati (da oltre 600 milioni di euro) degli aumenti di capitale di Unipol e
Fondiaria Sai (da 1,1 miliardi ciascuno). I banchieri del consorzio di garanzia,
capitanato da Mediobanca, ragionano su due   date indicative:  da lunedì 20
agosto a venerdì 25 oppure da lunedì 27 a venerdì 31 agosto. Ieri le banche  e
Unipol ne hanno discusso   per buona parte della giornata, collegate in
conference call, e  poi si sono aggiornate a oggi pomeriggio.

Appare  ormai certo che la vendita agli investitori istituzionali dell'inoptato
non partirà domani, l'avvio potrebbe slittare a giovedì ma in quel caso l'asta,
appunto per ragioni di calendario, si trasformerebbe  in un'operazione troppo a
singhiozzo e rischioso. Difatti il collocamento potrebbe cominciare giovedì e
proseguire  venerdì. Ma poi, dopo essersi già interrotto  per il week end,
potrebbe sì ripartire il  lunedì e andare avanti martedì, ma poi  resterebbe
nuovamente sospeso mercoledì che è Ferragosto e  finirebbe per concludersi
giovedì. Insomma sarebbe un iter davvero tortuoso e travagliato che i banchieri
preferiscono evitare anche per non compromettere l'esito già tanto delicato
dell'operazione. Fine agosto invece sarebbe un periodo migliore non solo per la
scelta di una settimana di contrattazione consecutiva ma anche perché, col
ritorno dalla ferie di buona parte di operatori e grandi investitori,  Piazza
Affari sarà meno asciutta e volatile. Mediobanca e Unicredit dovranno collocare
il 50% dell'inoptato (circa 300 milioni in tutto), l'altro 50% toccherà alle
banche estere Ubs, Credit Suisse, Nomura, Deutsche Bank e Barclays. In seconda
battuta,  nella sub-sindacazione ci sono poi quattro banche italiane: Banca
Akros, Banca Aletti, Banca Carige e Centrobanca.

Nel frattempo un altro nodo su cui Unipol ha iniziato a ragionare è la vendita a
concorrenti italiani o esteri  di  attività, marchi assicurativi e agenzie. Per
ragioni di Antitrust, dopo la fusione di Unipol con Premafin, Fonsai e Milano
Assicurazioni, la compagnia bolognese guidata da Carlo Cimbri dovrà cedere circa
1,7 miliardi di euro di premi, soprattutto nel ramo danni. Le dismissioni
potrebbero riguardare  la Previdente, Liguria e Sasa. In passato manifestazioni
d'interesse da parte di gruppi esteri ci sono stati per la Milano, l'asset più
pregiato a cui Cimbri non vorrebbe rinunciare ma che di certo è anche quello da
cui potrebbe guadagnare di più.

Nel frattempo giovedì  Cimbri, dopo il Cda a Bologna, illustrerà la semestrale
di Unipol agli analisti in conference. Mentre  Cimbri  aprirà  i cantieri per
l'integrazione con una prima riunione di una delegazione di Unipol con i manager
di Fonsai guidati dall'ad Emanuele Erbetta. L'incontro  vuole essere una presa
di contatto per prefigurare i passaggi che porteranno poi alla nozze tra le
quattro compagnie. Una maxifusione che preoccupa non poco, per il rischio
esuberi, il sindacato e i dipendenti di Fonsai. Ieri  in una nota il Sindacato
nazionale agenti di assicurazione (Sna) ha fatto sapere che Unipol ha smentito
in via ufficiale, per bocca del direttore generale Franco Ellena, di voler
chiudere 1.000 agenzie Fonsai. Nei mesi scorsi lo Sna aveva lanciato l'allarme
parlando di 5 mila posti a rischio nelle agenzie a seguito della fusione con
Unipol. «Il sindacato - dichiara Claudio Demozzi, presidente nazionale dello Sna
-  si è rivolto più volte a Unipol e al suo management, chiedendo pubblicamente
che fossero smentite le voci di un imminente ridimensionamento della rete
agenziale, anche nel corso di un recente presidio di solidarietà presso la
storica sede torinese del gruppo. E la smentita è finalmente arrivata, in forma
pubblica».

LOAD-DATE: August 14, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             498 of 1000 DOCUMENTS


                                   La Stampa

                              4 agosto 2012 sabato
                               NAZIONALE EDIZIONE

Nel fortino di Mediobanca "Paghiamo per il no ai Ligresti"

BYLINE: FRANCESCO MANACORDA

SECTION: ECONOMIA; Pag. 28

LENGTH: 836 parole


Berline nere parcheggiate nel cortile deserto. Ma in Mediobanca, assicurano, non
è tempo di funerali. Né per l'operazione Fonsai-Unipol, che anzi ha seppur
faticosamente tagliato il traguardo, né tantomeno per l'incarico
dell'amministratore delegato di Piazzetta Cuccia Alberto Nagel.

Indagato dalla procura di Milano per ostacolo all'attività della Consob - la
causa è la sua sigla su un foglio che contiene le richieste dei Ligresti per un
valore vicino ai 45 milioni di euro - il tam tam di piazza Affari batte in
queste ore sul destino di Nagel. Rischia di essere sfiduciato dai soci irritati
per la disavventura giudiziaria? E' ormai sotto assedio? «Io sono sotto assedio
dal 2003», risponde di solito lui a chi gli pone la domanda. Allude, non a caso,
alla data in cui il suo predecessore Vincenzo Maranghi fu costretto, con
l'assenso tra gli altri proprio di Salvatore Ligresti, a lasciare la banca. Ma
questa volta è diverso: Nagel ha sentito nelle ultime ore tutti i maggiori soci,
a partire dall'ad di Unicredit Federico Ghizzoni, assieme al quale si è trovato
a combattere nei lunghi mesi di Fonsai. Da loro ha ottenuto attestati di
fiducia. La prima settimana di settembre, in anticipo sul consiglio dei conti
del 20, dovrebbe tenersi un cda nel quale si esaminerà l'accaduto. Sarà
probabilmente l'occasione per formalizzare anche la fiducia nell'amministratore
delegato. «Mi spiace per i temi reputazionali della banca e miei personali - ha
spiegato Nagel ai suoi collaboratori - ma sono convinto di non aver commesso
alcun reato». E in ogni caso «l'operazione Fonsai-Unipol ha consentito di
salvaguardare un credito da un miliardo che per noi è cruciale». Il non detto,
ovviamente, è che l'ad ritiene che di fronte a questo risultato nessuno possa
chiedere la sua testa.

Nella ricostruzione dei fatti che si fa in questi giorni a piazzetta Cuccia si
parte non da quel fatidico 17 maggio quando Nagel sigla il foglio incriminato,
ma da quasi un anno prima, ossia dal luglio 2011, quando cambia la governance di
Mediobanca. E' da quella mossa, che dà forza al management nel consiglio e
spinge l'istituto verso una maggiore autonomia - si sostiene - che parte prima
la frattura e poi lo scontro con i «debitori di riferimento» Ligresti. Secondo i
vertici di piazzetta Cuccia proprio l'affrancamento del cda dai soci porta prima
a quella lettera dello scorso dicembre nella quale si intima ai Ligresti di
mettere mano senza indugi a un necessario aumento di capitale per Fonsai, poi
alla ricerca di una soluzione esterna. In una fase iniziale con la caccia, anche
all'estero, di un socio per Fonsai; fallita questa strada si trova la soluzione
Unipol. Una soluzione che procede, estromette i Ligresti dalla compagnia e li
lascia senza compensazioni.

Ma quel foglio su cui indaga la Procura non assicura proprio alcuni vantaggi
alla famiglia? Per i Pm si tratta di un accordo, mentre ai vertici di Mediobanca
lo si derubrica a semplice appunto scritto in stampatello da Jonella Ligresti e
siglato, di fronte alle insistenze della famiglia, da un Nagel che promette che
vedrà che cosa si può fare di fronte a richieste che non riguardano nemmeno
l'istituto, ma principalmente Unipol e Unicredit. Quel foglio, ha spiegato
l'amministratore delegato anche ai magistrati, «non ha la forma di un accordo,
non rivela l'intenzione di un accordo, non poteva essere un accordo perché
riguardava soggetti diversi da Mediobanca, non ha avuto l'iter di un accordo,
che ovviamente sarebbe stato portato in consiglio. Si tratta di una semplice
disponibilità a fare verifiche e se questo è un reato lo si accerterà in
tribunale».  Che l'accordo, o l'intenzione di un accordo, non ci fosse, secondo
piazzetta Cuccia, lo dimostrerebbe  anche il fatto che sempre il 17 maggio, a
poche ore dall'incontro fatidico, i Ligresti vanno al cda di Premafin e votano
un concambio assai diverso da quello che consentirebbe a Unipol di andare avanti
con l'operazione. Per ridurre la finanziaria a più miti consigli ci vuole una
lettera di Mediobanca spedita il giorno dopo nella quale si minaccia di escutere
il pegno presso le banche. Dunque la tesi  più accreditata in piazzetta Cuccia è
quella di un colpo di coda dei Ligresti - per meglio dire dei fratelli Paolo e
Jonella - desiderosi di colpire, nella persona di Nagel, l'istituzione
finanziaria un tempo assai vicina che adesso ha deluso le loro aspettative. Una
vicenda sulla quale si innescano poi i desiderata dei nemici, che al numero uno
di Mediobanca non mancano: da Cesare Geronzi, che proprio Nagel ha contribuito a
cacciare dal verticae delle Generali, a Matteo Arpe che ha cercato fino
all'ultimo di affondare l'operazione Unipol-Fonsai, a Giovanni Perissinotto
caduto anche lui per mano dei soci forti - Mediobanca in primis - sul fronte di
Trieste. «Quando si elimina un nido di vespe - dice Nagel ai suoi - ci si
protegge bene, ma i rischi che qualche vespa ti punga restano». Vedremo quanto
saranno dolorose le punture dell'affaire Ligresti e quali segni lasceranno.

LOAD-DATE: August 11, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             499 of 1000 DOCUMENTS


                                   La Stampa

                              4 agosto 2012 sabato
                               NAZIONALE EDIZIONE

Fondi in rosso ma più cari che negli Usa

BYLINE: francesco spini

SECTION: ECONOMIA; Pag. 30

LENGTH: 382 parole


Secondo Mediobanca i fondi italiani distruggono ricchezza e sono cari. Il
ridimensionamento dell'industria, intanto, si fa sentire: l'incidenza sul Pil
del patrimonio di fondi e Sicav - a quota 123 miliardi, ai minimi dal '98    - è
in caduta. Nel 1999 era pari al 42% del prodotto interno lordo, ora è all'8%.
In Europa è passata invece dal 48 al 63%. L'Italia dei fondi (dove negli ultimi
8 anni ci sono stati riscatti per 262 miliardi, 27 nel 2011 e  5,5 nei primi tre
mesi 2012), a livello mondiale, scivola così al tredicesimo posto, superata
dalla Spagna e tallonata dalla Svezia.

Critica, come sempre, l'analisi condotta sul settore dall'ufficio studi di
piazzetta Cuccia, che prende in esame 956 fondi di diritto italiano. Malati,
anzitutto, di deficit da rendimento. Calcolano infatti gli analisti che, se
avessimo investito un euro nel 1984 in Bot a 12 mesi, oggi, 28 anni dopo, ne
avremmo in tasca 5,6. Coi fondi ce ne ritroveremmo 4,5. Mancano all'appello 1,1
volte il capitale investito all'inizio. E calcolano che  in dieci anni la
distruzione di ricchezza  è stata di circa 52 miliardi, 90 se si considerasse il
premio al rischio per la componente azionaria. L'ultimo anno è stato complesso
per i gestori. L'indice total return di Mediobanca (che considera il
reinvestimento dei dividendi) nel 2011 è sceso del 18,6%, Il Msci World ha
ceduto il 2,5%. Il rendimento medio dei fondi è stata negativo del 2,2%, tra il
-11,1% degli azionari e il -0,7% degli obbligazionari, compensato solo in parte
dal +0,8% dei portafogli di liquidità. Se i fondi pensione aperti fanno -2,3% i
negoziali resistono: +0,1%. Rispetto al Tfr - fatto 100 l'anno 2000 - i
negoziali hanno chiuso il 2011 con un rendimento cumulato del 27%, meno dunque
della rivalutazione del Tfr, che è del 34,8%. Quelli aperti, negli 11 anni,
restano fermi al capitale di partenza. Negli ultimi 5 anni, stessa storia: il
Tfr (14,6%) batte fondi negoziali (+7%) e  aperti, a -2,9%.

Sebbene con risultati negativi (in parte aggravati dall'eccessiva rotazione dei
titoli, che fa crescere gli oneri di negoziazioni a scapito del rendimento), i
fondi italiani risultano più cari degli americani. I costi addebitati agli
azionari sono del 2,2%. In America sono dello 0,79%. Per gli obbligazionari il
confronto è 1% contro 0,62%.

LOAD-DATE: August 11, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved


                             500 of 1000 DOCUMENTS


                                   La Stampa

                             3 agosto 2012 venerdì
                               NAZIONALE EDIZIONE

"Fiat ha confermato gli impegni Non ci sono fabbriche a rischio"

SECTION: ECONOMIA; Pag. 27

LENGTH: 415 parole


Fiat ha confermato che «non ci sono stabilimenti a rischio in Italia», e al
momento è un risultato. Così Raffaele Bonanni, segretario della Cisl, riassume
l'incontro avuto mercoledì con l'ad della casa automobilistica Sergio
Marchionne. «Dal canto nostro - continua Bonanni - abbiamo detto alla Fiat di
non gettare la spugna perché la ripresa ci sarà».

Nessuno si aspetta accelerate in questo momento: «La crisi del mercato -
continua Bonanni - spinge l'azienda a vedere il da farsi pur confermando
l'intenzione di investire e mantenere gli impegni. Ora il governo dovrebbe
attuare una politica fiscale capace di premiare i ceti più deboli e di
incentivare i consumi». Sulla stessa linea il segretario della Uil Luigi
Angeletti:  «Ogni volta che si parla di Fiat, c'è chi si lasciaprendere
dall'isteria. Non c'è motivo di cui essere preoccupati, Marchionne non ha
cambiato opinione. L'incontro è andato secondo le più ragionevoli previsioni,
con la conferma degli investimenti e l'indicazione che non verranno chiusi
stabilimenti. I tempi? Sono subordinati alla soluzione della crisi dell'euro e a
quando il mercato smetterà di perdere. È l'economia che deve riprendersi, l'Auto
non è un settore avulso».

E se Giorgio Airaudo (Fiom) sostiene che «Mirafiori si staspegnendo» Angeletti
non è d'accordo: «Marchionne ha detto che dei prodotti di Mirafiori l'azienda ha
bisogno perché sono quelli meno condizionati dall'andamento del mercato
europeo». Nè si può pensare che l'azienda produca auto «e le lasci nei piazzali,
politica  tanto poco intelligente che facendo così Peugeot sta fallendo. La Fiat
ha nuovi modelli allo studio, ma bisogna aspettare». Ciò che preoccupa invece la
Fim sono i ricorsi presentati da Fiom contro l'accordo per Fabbrica Italia. «I
61 procedimenti giudiziari che la Fiom ha presentato in numerosi tribunali
d'Italia - spiega il segretario Giuseppe Farina -, appaiono come una vera e
propria aggressione giudiziaria. i risultati delle cause, quasi tutti negativi
per la Fiom, dimostrano l'infondatezza e la pretestuosità di questi ricorsi».

Il timore della Fim è che l'offensiva giudiziaria confermi un clima di
incertezza che potrebbe indurre l'azienda a ripensare i suoi progetti. Ancora
Farina: «Considero il comportamento della Fiom dannoso per i lavoratori della
Fiat e l'industria italiana». Di Fiat ha parlato anche il ministro dello
sviluppo Corrado Passera, per garantireche il governo non sta alla finesta:
«Seguiamo il settore auto molto da vicino».[S. R.]

LOAD-DATE: August 10, 2012

LANGUAGE: ITALIAN; ITALIANO

DOCUMENT-TYPE: Story

PUBLICATION-TYPE: Giornale


                     Copyright 2012 Editrice La Stampa SpA
                              All Rights Reserved
