
                              1 of 2985 DOCUMENTS



                          Corriere della Sera (Italy)

                             8 aprile 2014 martedì
                                MILANO Edizione

Rubano borsa in chiesa Presi con l'elicottero;
Vimodrone

SECTION: CRONACA DI MILANO; Pag. 8

LENGTH: 199 parole


Mentre era in chiesa, assorta nelle sue preghiere, una donna di 79 anni è stata
derubata da tre borseggiatori, che le hanno sottratto il portafogli dalla
borsetta contenente 130 euro, senza che se ne accorgesse. Ma fuori, proprio in
quel momento, stava sorvolando la zona un elicottero dei carabinieri: una volta
segnalata l'auto con la quale i malviventi si stavano dileguando, non hanno
avuto difficoltà a bloccarli. Il furto risale all'altro giorno, attorno alle
17.30, nella parrocchia San Remigio, piazza Unità d'Italia, a Vimodrone. Il
primo ad accorgersi del furto è stato un altro fedele che ha segnalato i tre
banditi mentre si allontanavano dalla chiesa a bordo di una Fiat Brava. Sono
scattate immediatamente le ricerche. In quel momento c'era anche sulla zona
l'elicottero dell'Arma, che sfruttando le precise indicazioni dei militari della
stazione di Vimodrone, ha intercettato la macchina, si è posto sulla sua
verticale, impedendone la fuga. I tre, un 62enne palermitano, un 36enne cubano
ed una peruviana di 42 anni, tutti noti alle forze di polizia, sono stati
arrestati per furto aggravato in concorso. Sull'auto c'era ancora la refurtiva
che è stata restituita alla vittima.

LOAD-DATE: April 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              2 of 2985 DOCUMENTS



                          Corriere della Sera (Italy)

                             8 aprile 2014 martedì
                               NAZIONALE Edizione

Seat, parte l'azione di responsabilità

BYLINE: FRANCESCA BASSO

SECTION: ECONOMIA; Pag. 31

LENGTH: 303 parole


Era la gallina dalle uova d'oro della Borsa e della new economy italiana. Seat
Pagine Gialle nel 1999 aveva anche vinto l'oscar di Mediobanca come azienda con
la maggiore capacità di reddito. Da una capitalizzazione di 3.202 miliardi di
vecchie lire al momento della privatizzazione nel 1997, era salita a circa 23
miliardi di euro nel primo semestre del 2000.Ora è in concordato e capitalizza
poco meno di 29 milioni.

Il risultato di una gestione scellerata che si conclude, se così si può dire,
con l'azione sociale di responsabilità esercitata ieri e deliberata
dall'assemblea ordinaria dei soci lo scorso 4 marzo nei confronti degli ex
amministratori che hanno ricoperto l'incarico nel periodo compreso tra l'8
agosto 2003 e il 21 ottobre 2012, il periodo della gestione dei fondi Cvc,
Permira, Investitori Associati e BcPartners. Nel comunicato di Seat non sono
elencati i nomi degli ex amministratori. Nella relazione votata dall'assemblea
dei soci, tra gli amministratori verso cui è stata deliberata l'azione di
responsabilità vi sono l'ex presidente Enrico Giliberti, l'ex amministratore
delegato Luca Majocchi, molti altri consiglieri rappresentanti dei fondi di
private equity che hanno controllato la società e diversi consiglieri
indipendenti. L'avvio proprio ieri dell'esercizio dell'azione di responsabilità
si è reso necessario poiché oggi sarebbe sopraggiunta la scadenza dei termini
per l'azione nei confronti di quattro ex amministratori: Antonio Belloni,
Carmine Di Palo, Michele Marini e Gian Maria Gros Pietro. Il danno presunto è di
circa 2,4 miliardi. Tra le operazioni sotto accusa l'acquisizione a debito
spesata con la mega cedola del 2004 da 3,6 miliardi di euro, l'operazione di
compravendita dell'Internet company tedesca Wlw e le ristrutturazione dal 2009
al 2012.

© RIPRODUZIONE RISERVATA

LOAD-DATE: April 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              3 of 2985 DOCUMENTS



                          Corriere della Sera (Italy)

                             8 aprile 2014 martedì
                               NAZIONALE Edizione

Sarà Goldstein a gestire 4.300 miliardi;
Il caso La nuova squadra di quarantenni che governerà la prima società
d'investimento al mondo. Il confronto con Pimco

BYLINE: Massimo Gaggi

SECTION: ECONOMIA; Pag. 31

LENGTH: 618 parole



HIGHLIGHT: BlackRock, il fondo primo azionista di Intesa e Unicredit, prepara la
successione a Fink


NEW YORK - Coccolato già da anni in azienda e presentato da Larry Fink e dal
direttore generale di BlackRock Charlie Hallac come uno che un giorno potrebbe
guidare il gruppo, Rob Goldstein è un gran lavoratore sempre attento a mantenere
un basso profilo, ma anche un perfezionista: scrive a penna con caratteri
identici a quelli di una macchina da scrivere e lui stesso racconta che quando
entra in un caffè Starbucks mentalmente annota dieci operazioni che il barista
di turno potrebbe fare meglio, in modo più efficiente. Ad appena 40 anni di età
questo manager designato ieri a succedere proprio ad Hallac, impegnato in una
battaglia contro il cancro, diventa l'uomo del futuro del più grande fondo
d'investimenti del mondo: un gruppo finanziario che gestisce un patrimonio di
4.300 miliardi di dollari, una cifra grosso modo pari alla somma di un anno di
Pil di Italia e Gran Bretagna. Un gigante finanziario con una forte presenza nel
nostro Paese e, addirittura, il principale protagonista a Piazza Affari, visto
che BlackRock è primo o secondo azionista di varie grandi banche - da Unicredit
a Intesa, da Monte dei Paschi a Ubi Banca - ma ha posizioni importanti anche in
aziende industriali e assicurazioni, da Telecom Italia alle Generali passando
per Fiat Industrial e Mediaset.

Larry Fink, l'uomo che ha fondato la società nel 1988 e che l'ha trasformata in
un impero, non ha alcuna intenzione di mollare. Ma, arrivato a 61 anni di età,
comincia a costruire le condizioni per una ordinata successione. Quando,
domenica sera, la società ha ufficializzato un rimescolamento di carte ai
vertici del gruppo, Fink ha spiegato a chi si mostrava sorpreso che i mercati lo
giudicheranno non tanto per i rendimenti finanziari offerti da BlackRock quanto
per la sua capacità di gestire senza scosse la transizione tra gruppi dirigenti
di generazioni diverse.

Larry Fink, insomma, prepara il terreno ma resterà ancora per qualche anno il
presidente e amministratore delegato del gruppo. E, se dovesse decidere per un
disimpegno improvviso, con ogni probabilità lascerebbe lo scettro a Rob Kapito,
il 55enne presidente di BlackRock che ha cofondato con lui la società 26 anni fa
insieme ad Hallac. Ma gli anni passano e il triumvirato che governa il gruppo
non può più funzionare a pieno regime: l'altra sera, nel comunicare nomine a
raffica, Fink e Kapito hanno reso omaggio al loro compagno di strada Hallac «che
ha continuato a lavorare con loro ogni giorno con creatività e il proverbiale
buon umore», nonostante la malattia.

Ora, però, Hallac ha bisogno di più tempo per curarsi. Lascia, quindi, gli
incarichi operativi. Per Fink è l'occasione per una serie di cambi al vertice:
al fianco suo e di Kapito salgono, oltre a Goldstein, un'intera pattuglia di
quarantenni: Mark McCombe, l'attuale capo dell'area Asia-Pacifico che subentra a
Goldstein, ora promosso chief operating officer, nell'incarico di capo
dell'asset management globale. Con lui crescono Mark Weidman (capo di iShares),
il direttore finanziario Gary Shedlin e Quentin Price (Alpha Strategies).

Goldstein è in «pole position», ma non c'è nulla di deciso. Lo stesso Fink
avverte che, prima di designare un successore il consiglio d'amministrazione
vorrà vedere i risultati che questi giovani manager saranno in grado di
conseguire. Un processo che, comunque, va nella direzione della stabilità nel
governo del gruppo in una stagione segnata da vari, sorprendenti, corto circuiti
della governance di grandi protagonisti della finanza Usa: da Pimco (la rottura
tra il fondatore Bill Gross e l'amministratore delegato El Erian) a JP Morgan
Chase (l'uscita di Mike Cavanagh, considerato il probabile successore di Jamie
Dimon).

© RIPRODUZIONE RISERVATA

LOAD-DATE: April 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              4 of 2985 DOCUMENTS



                          Corriere della Sera (Italy)

                             8 aprile 2014 martedì
                               NAZIONALE Edizione

Vendite su Mps e Bper il Balzo di TiMedia;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 183 parole


Avvio di settimana all'insegna dell'incertezza per le Borse europee, sulla scia
dei ribassi di Wall Street di venerdì scorso e, nella notte, delle Borse
asiatiche. In alcuni casi la flessione ha superato il punto percentuale (maglia
nera Francoforte con il Dax 30 giù dell'1,91%), mentre Piazza Affari ha limitato
i danni, con il Ftse-Mib che a fine seduta ha ceduto lo 0,84%. Le vendite hanno
interessato un po' tutti comparti, ma in particolare si sono concentrate su Yoox
(-3,20%), su alcuni bancari, da Monte Paschi (-2,26%) alla Popolare dell'Emilia
Romagna (-2,19%), oltre che su Mediolanum (-2,10%) e Pirelli (-2,04%). In
controtendenza, invece, Telecom Italia (+1,71%) sulla notizia che la concorrente
francese Vivendi ha ceduto la sua controllata Sfr, secondo gestore di telefonia
mobile sul mercato transalpino. In rialzo, fra le blue-chips, anche Banca
popolare di Milano (+1,47%) e Fiat (+0,75%). Nel resto del listino, infine,
balzo di TiMedia (+12,74%) che avrebbe stipulato un accordo con il Gruppo
l'Espresso sulle frequenze televisive in digitale terrestre.

© RIPRODUZIONE RISERVATA

LOAD-DATE: April 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              5 of 2985 DOCUMENTS



                          Corriere della Sera (Italy)

                              7 aprile 2014 lunedì

Fiat Dopo il volo negli Usa , così riparte il piano Italia;
Trend Entro il 2018 il gruppo sarà in grado di produrre sei milioni di macchine.
E molte verranno ancora fatte negli stabilimenti nazionali

SECTION: CORRIERECONOMIA; Pag. 10

LENGTH: 702 parole



HIGHLIGHT: Da Melfi base dei Suv a Cassino casa delle Alfa, passando per la Val
di Sangro. Cosa cambia dopo la fusione Nel 2014 la casa prevede di arrivare a
4,6 milioni di unità


Sergio Marchionne lo ha detto chiaramente il 31 marzo, in occasione
dell'assemblea di bilancio 2013: «Confermiamo che non ci sono eccedenze nel
sistema italiano». E promettendo: «Anche a Mirafiori i prossimi investimenti
consentiranno la piena occupazione, come è già avvenuto a Grugliasco, dove la
produzione di Maserati ha consentito di riassumere tutti gli addetti, più mille
unità di Mirafiori». Ora che non esistono più ostacoli alla piena integrazione
di Chrysler, il suo progetto industriale, avviato nel 2009, verrà ufficializzato
il 6 maggio a Detroit. Le 300 mila persone di Fiat e Chrysler ( di cui circa
63mila solo in Italia, tra operai e colletti bianchi) che lavorano nel mondo,
sono la responsabilità maggiore.

Il disegno

La mappa delle fabbriche, quelle che saranno coinvolte in un modo o nell'altro
nel piano di sviluppo, è molto chiara: a Pomigliano, dove si produce la nuova
Panda, con un investimento di circa 900 milioni di euro, lavorano quasi 4.500
persone. A Mirafiori, in fase di ristrutturazione delle linee, si costruisce
oggi l'Alfa Romeo Mito, ma arriveranno il suv Maserati ed altri modelli premium
ed è già stato stanziato più di un miliardo di euro. A Grugliasco, nella ex
Bertone, il sito che, come ha detto John Elkann «era morto», sono stati
riassorbiti tutti i dipendenti, più mille provenienti da Mirafiori. Ora si
contano circa 2.200 maestranze che lavorano per produrre vetture che si stanno
vendendo in tutto il mondo. A Cassino, casa dell'Alfa Romeo Giulietta,
attualmente sono in carico circa 5.000 salariati, a Melfi, ritornata alla luce
grazie alla Jeep Renegade ed alla futura Fiat 500X sono 5.500, alla Sevel Val di
Sangro, da dove esce il Ducato nelle sue varie versioni, la mano d'opera
consiste in 6 mila uomini e donne. E' sempre Marchionne ad affermare che, «nel
2014, prevediamo di consegnare circa 4,6 milioni di vetture. La nostra forza
deriva proprio dall'unione di Fiat e Chrysler, ognuna conserverà la propria
identità e metterà a disposizione dell'altra i caratteri di eccellenza».

Le grandi economie di scala sono quelle che permettono di moltiplicare
architetture e prodotti, Fiat ha già completato la convergenza sulle tre
piattaforme principali: Mini, su cui si costruiscono Panda e 500, Small per la
500L, 500X, Jeep Renegade e Compact per Alfa Romeo Giulietta, Dodge Dart, Jeep
Cherokee, Chrysler 200. Questa è la Fiat Chrysler Automobiles in grado,entro il
2018, di assemblare oltre 6 milioni di vetture.

Università

Esiste anche una realtà già attivata per arrivare all'obiettivo. Il gruppo ha
mantenuto e valorizzato un legame forte e fattivo con il mondo del lavoro
giovanile, non solo attraverso partnership che lo legano al Politecnico di
Torino per la facoltà di Ingegneria, un accordo che dura da circa 15 anni e che
nel tempo si è sviluppato anche fuori dei confini nazionali. Con l'università di
Windsor, in Canada avviene uno scambio di studenti e la laurea congiunta. E ora
si sono aggiunte iniziative più recenti come i programmi Fiat Likes U e
Face2Face with Fiat Chrysler. Il primo ha coinvolto otto atenei italiani (un
bacino potenziale di circa 280.000 studenti), consente di beneficiare del free
car sharing di automobili Fiat e offre opportunità di internship e lavoro in
azienda. Il successo dell'iniziativa ha spinto Alfredo Altavilla, capo della
regione Emea di Fiat Chrysler, a riproporla su un perimetro ancora più ampio in
Italia, con la collaborazione di dieci università, riguarda circa 637.000
studenti, per estenderla in altri paesi europei. Face2Face with Fiat Chrysler è
invece un progetto, iniziato con un workshop presso il centro di engineering di
Torino, che ha visto protagonisti 110 studenti di tredici università, saranno
presenti alla decima edizione della Formula SAE Italy, ai quali Fiat Chrysler
offre supporto tecnico e organizzativo.

Un legame diventato un canale privilegiato per la selezione di laureati, dal
2012 ad oggi, sono stati assunti, in Italia, più di 200 ingegneri e tecnici, di
questi oltre 150 sono stati inseriti nello Sviluppo prodotto, una trentina
nell'area Industrial (WCM e process engineering), 25 sono andati a rafforzare i
team di sales e marketing dei vari brand.

© RIPRODUZIONE RISERVATA

LOAD-DATE: April 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              6 of 2985 DOCUMENTS



                          Corriere della Sera (Italy)

                              7 aprile 2014 lunedì

Azimut naviga verso la Cina;
Ritratti/2

BYLINE: FAUSTA CHIESA

SECTION: CORRIERECONOMIA; Pag. 15

LENGTH: 561 parole



HIGHLIGHT: La nautica riparte e guarda alle potenzialità dell'Asia


P rodurre interamente in Italia per vendere in Cina. È la sfida di Azimut
Benetti, leader mondiale della nautica a motore che sul made in Italy al 100%
crede fermamente. Tanto da aver deciso di rilocalizzare una parte di produzione
fatta in Turchia, ma soprattutto aver pianificato un investimento da 105 milioni
di euro in Italia. Il gruppo, fondato nel 1969 da Paolo Vitelli che lo ha anche
guidato fino a sei mesi fa, è entrato nella prima fase del piano industriale a
tre anni che si concluderà ad agosto 2016 e che prevede di investire 29 milioni
per l'ammodernamento della sede storica di Avigliana in provincia di Torino (che
resta l'headquarter), circa 20 milioni per lo sviluppo di nuovi prodotti e circa
60 milioni in ricerca e sviluppo. «Sono tutti investimenti auto-finanziati, il
gruppo non ha mai ricevuto l'apporto di capitali esterni e con una gestione
oculata e attenta ha sempre reinvestito gli utili in innovazione e tecnologia»,
dice Ferruccio Luppi, ex alto dirigente del gruppo Fiat, amministratore delegato
di Azimut Benetti dal settembre scorso.

Il gruppo nel 2013 ha fatturato 600 milioni di euro (la crisi ha colpito duro il
settore, il giro d'affari era di 1 miliardo nel 2008) e attraverso una rete
mondiale di concessionari assistiti da uffici diretti vende in 68 Paesi, da cui
proviene il 98% dei ricavi. Nonostante la forte internazionalizzazione, Azimut
Benetti è rimasta un'azienda privata, italianissima (il 5% del capitale è in
mano a Mittel, il resta alla famiglia Vitelli). «Being Italian è un motto che si
basa su fatti concreti - dice Luppi, che con il suo arrivo ha inaugurato la
comunicazione corporate - . Abbiamo undici siti tra cantieri, marine e centri
servizi, dei quali nove in Italia; mezzo milione di metri quadri di aree
industriali, di cui il 97% in Italia (il 3% in Brasile), circa 2.100 dipendenti
diretti e 3.000 nell'indotto e di questi il 95% è in Italia. Sviluppiamo i
nostri prodotti in Italia ed esportiamo per un controvalore di 580 milioni di
euro, mentre importiamo per 50 milioni». Insomma, la bilancia valutaria è
positiva di oltre mezzo miliardo.

Il mercato della nautica oggi sembra aver interrotto la caduta, ci sono aree di
crescita (Americhe e Medio Oriente) e l'Asia ha un potenziale che non si è
ancora manifestato. Dal 27 al 30 marzo, Azimut Benetti era ad Hainan, in Cina,
in occasione del salone nautico dove era il più grande espositore. Al disegno di
consolidare il mercato asiatico risponde anche la firma del recente accordo per
la distribuzione in Indonesia.

Per il mercato cinese, il marchio Azimut ha sviluppato una linea di modelli
denominata «Dragon», specificamente concepita per soddisfare il gusto del
mercato cinese e interamente realizzati in Italia. «Coniughiamo artigianalità e
tecnologia - spiega Luppi -. Più dei due terzi del nostro valore aggiunto è
generato da lavoro diretto nostro e dei nostri fornitori. C'è un grande apporto
di manodopera, ma non ci limitiamo a essere grandi artigiani e sperimentiamo
continuamente tecnologia nuova. Per questo siamo gli unici al mondo ad aver
ottenuto la certificazione sicurezza e ambiente per tutti gli stabilimenti.
Siamo stati i primi al mondo a produrre barche in vetroresina oltre i 30 metri,
i primi al mondo a inserire le finestre laterali negli scafi e i più avanzati
nell'uso delle fibre di carbonio».

© RIPRODUZIONE RISERVATA

LOAD-DATE: April 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              7 of 2985 DOCUMENTS



                          Corriere della Sera (Italy)

                             6 aprile 2014 domenica
                                BRESCIA Edizione

E il Tanko diventa un dessert;
La curiosità

SECTION: CRONACA DI BRESCIA; Pag. 5

LENGTH: 104 parole


Avrebbe dovuto servire per un assalto in piazza San Marco, in vista delle
elezioni europee. Una sorta di remake, ma più pericoloso e affidabile, del
carrarmato che nel 1997 i Serenissimi utilizzarono per conquistare Venezia. Ma
questo, di Tanko - una pala cingolata Fiat Allis Fl 20 con tanto di cannoncino -
per ora, è finito solo nei piatti. E nello stomaco di chi ha voluto assaggiarlo.
Sì, perché è già Tanko-mania, o meglio, dessert. A servirlo in questa veste è
stato un locale di San Zeno, un po' per gioco. Piccoli blindati pieni di
zucchero, altro che esplosivi. E sono andati a ruba. (m.rod.)

© RIPRODUZIONE RISERVATA

LOAD-DATE: April 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              8 of 2985 DOCUMENTS



                          Corriere della Sera (Italy)

                             6 aprile 2014 domenica
                               NAZIONALE Edizione

Da Montepaschi a Telecom, torna il modello public company;
Il caso Le quote di Axa a Siena, Telefonica in Telco, BlackRock in Unicredit e
Intesa

BYLINE: Sergio Bocconi

SECTION: ECONOMIA; Pag. 27

LENGTH: 732 parole



HIGHLIGHT: Le nuove governance e il peso degli investitori dall'estero Il
passato Il capitalismo italiano era un network con Mediobanca al centro Piazza
Affari La Borsa registra la «carica» degli investitori globali in Italia


Difficile immaginarlo anche solo poco tempo fa. Maggior azionista di Montepaschi
potrà essere presto un patto, sempre che venga autorizzato, con il 9% e la
Fondazione al 2,5%; il primo socio industriale sarà comunque il colosso
assicurativo francese Axa con il 3,2%; in Telecom, quando (è questione di mesi)
si scioglierà Telco, il socio più grande sarà la spagnola Telefonica con il 15%;
azionista numero uno di Unicredit è BlackRock con il 5,2%, che è anche il
secondo in Intesa Sanpaolo con il 5%. Il 7,5% circa di Generali destinato a
essere ceduto dal Fondo strategico italiano (4,5%) e Mediobanca (3%) con ogni
probabilità andrà sul mercato e verrà rilevato principalmente da investitori
istituzionali internazionali.

Negli assetti proprietari del capitalismo italiano è in atto una rivoluzione: se
da un lato si assiste al tramonto di storici patti di sindacato, dall'altro
acquistano peso sempre maggiore forme di controllo «debole», dove sono presenti
soci maggiori ma con pacchetti relativamente limitati, e si riaffaccia la public
company, modello che nel nostro Paese è finora sempre stato più che altro
teorico, un'ambizione a «far l'americano» che fino a qualche tempo fa sembrava
realizzata solo in Prysmian e che ha fatto capolino a più riprese senza grandi
risultati. A questo punto, invece, grandi banche come Unicredit e Montepaschi,
in prospettiva anche Intesa Sanpaolo e big industriali come Telecom (per fare
alcuni nomi) possono o potranno avvicinarsi o aderire a questa forma di governo
societario così lontana dalle nostre tradizioni.

Scenario che può essere accelerato dalla «carica» a investire nel nostro Paese
da parte di grandi gestori mondiali come il compratutto BlackRock o Invesco. Una
corsa dettata da automatismi (replica di indici) e aspettative di ulteriori
recuperi in Piazza Affari. In effetti lo spazio sembra esserci, almeno a
giudicare dal confronto con banche di altri Paesi. Il Santander prima della
crisi del 2007 capitalizzava 85 miliardi e dopo aver toccato un minimo nella
primavera del 2009 a 39, oggi ne vale circa 84; Hsbc presubprime era a 159
miliardi ora è a 115; Bnp Paribas capitalizzava 82 miliardi, nel 2009 è scesa a
24, oggi è a 73 miliardi; Unicredit precrisi valeva in Borsa 70 miliardi, ha
toccato i 14,5 e ora è a quota 40; Intesa Sanpaolo è «partita» da 65 miliardi, è
scesa a 24 e ora è intorno a 42 miliardi; il Mps è un caso a parte perché a metà
2007 era a quota 12,4 miliardi, nella primavera 2009 ha toccato i 6,5 e oggi è
sui 3,3. Però l'interesse dall'estero è probabilmente motivato anche da altri
elementi: le crescenti quote di capitale rese disponibili dalla fine degli
accordi parasociali o dal disimpegno di fondazioni che non riescono a mantenere
il passo in una fase «europea» che vede le banche impegnate in rafforzamenti
patrimoniali; le spinte verso governance più attente ai soci minori e
all'indipendenza degli amministratori; legislazioni e regolazioni che hanno reso
più facile la partecipazione alle assemblee da parte degli investitori
istituzionali, abbattuto il fenomeno dell'interlocking e alzato l'attenzione su
conflitti d'interesse e parti correlate.

Certo non mancano le resistenze ma la direzione appare tracciata. Un contesto
nuovo che rende poco praticabili confronti con il passato. Ai tempi della
Montedison di Mario Schimberni, delle privatizzazioni di Comit e Credit, o della
Telecom di Gianmario Rossignolo, tutte occasioni nelle quali si è parlato
appunto di public company, il capitalismo italiano era un network che aveva al
centro la Mediobanca di Enrico Cuccia e Piazza Affari era un «mercatino». Oggi
la situazione è radicalmente cambiata. E forse un segnale chiaro proviene
proprio dal fatto che la spinta a sciogliere la foresta dei patti e delle
partecipazioni incrociate o non «core», sia venuta dalla stessa Mediobanca, oggi
guidata da Alberto Nagel, e dalle Generali con alla testa Mario Greco. Cambi di
strategia, favoriti anche dalla necessità di liberare capitale da investire nel
proprio business, condivise poi dagli altri grandi protagonisti come Unicredit o
Intesa.

Ecco perché oggi il modello public company potrebbe effettivamente acquistare
peso. Magari anche grazie alle future privatizzazioni. Con tutto ciò che ne può
conseguire in termini di maggior potere del management e di attenzione a una
governance che privil egi l'indipendenza dei board.

© RIPRODUZIONE RISERVATA

LOAD-DATE: April 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              9 of 2985 DOCUMENTS



                          Corriere della Sera (Italy)

                             6 aprile 2014 domenica
                               NAZIONALE Edizione

Fiat, da dicembre in Brasile con Renegade;
Auto Belini: lo stabilimento sarà il primo a essere inaugurato dopo la fusione
con Chrysler

BYLINE: Bianca Carretto

SECTION: ECONOMIA; Pag. 27

LENGTH: 528 parole



HIGHLIGHT: Operativo da fine anno il nuovo impianto di Pernambuco Il modello
Jeep potrebbe essere il primo costruito anche in Cina


La notizia arriva direttamente dal Brasile: la nuova fabbrica che la Fiat sta
costruendo nello stato di Pernambuco, aprirà entro dicembre. È stato
l'amministratore delegato di Fiat Chrysler per l'America Latina, Cledorvino
Belini, a comunicarlo a San Paolo, durante il lancio per il restyling della Fiat
Linea 2015. «La struttura che stiamo costruendo sarà la prima a essere
inaugurata dopo la fusione Fiat Chrysler, lo stabilimento più moderno nel mondo.
I lavori - ha sottolineato Belini - sono molto avanzati, tanto da permetterci di
essere operativi per fine anno». Dalla capacità di produzione di 200 mila
veicoli, sui dodici mesi, il progetto è stato finanziato per l'85 % dallo Stato
brasiliano e per i primi 5 anni si costruirà in regime fiscale agevolato, la
Banca nazionale dello sviluppo economico brasiliana ha contribuito con 1,9
miliardi di euro sul totale di 2,3 miliardi di investimento.

Questi sono i fatti legati a un complesso industriale di 4,4 milioni di metri
quadrati di superficie, affiancato da un centro di ricerca e di sviluppo per
nuovi prodotti e piattaforme, e da un nucleo adibito alla formazione delle
risorse umane . «Il progetto che sarà realizzato in Pernambuco - aveva affermato
Sergio Marchionne, amministratore delegato del Gruppo Fiat , al momento della
posa della prima pietra - rappresenta una tappa importante per il rafforzamento
internazionale di Fiat. Il Brasile dove, entro il 2014, prevediamo di
raggiungere un volume di vendite di oltre un milione di veicoli l'anno, è
strategico per la nostra espansione. Il nostro gruppo intende inoltre
contribuire allo sviluppo economico, tecnologico e industriale del Brasile, in
cui operiamo da quasi 40 anni». La vera sorpresa è il modello che per primo sarà
costruito nell'impianto, la Jeep Renegade, quella che sta per entrare in
produzione, in Italia, a Melfi, ma, ha precisato Belini, «produrremo anche altri
veicoli del gruppo Fiat Chrysler per continuare a essere competitivi in questa
area». La Fiat è costruttore leader in Brasile anche nel primo trimestre 2014,
per il dodicesimo anno consecutivo. In questo mercato sono state vendute, in tre
mesi, 775 mila automobili, delle quali 174 mila provenienti dalla fabbrica Fiat
di Betim, in grado di assemblare circa 1milione di vetture l'anno. La Fiat ha
una quota di mercato pari al 22,5%, con 37 mila vetture vendute, nel primo
trimestre, in più della Volkswagen, al secondo posto tra i costruttori. Nello
stesso periodo tre modelli Fiat sono tra i primi cinque: la pick up Strada,
seguita dalla Palio e, al quinto, la nuova Uno. La Jeep Renegade, progettata
negli Usa, costruita in Italia con la futura Fiat 500X, per essere esportata in
più di 100 Paesi, porta, per la prima volta, il brand americano nel crescente
segmento degli small suv che, nel 2013, è aumentato, anche in Europa, di circa
l'85% rispetto al 2012, superando 520 mila unità immatricolate. Si prevede che
nel 2017 potrà raggiungere le 800 mila vendite. La Renegade dovrebbe essere
anche la prima Jeep costruita in Cina, l' ufficializzazione è attesa nella
relazione del piano industriale che sarà presentato il 6 maggio, a Detroit.

© RIPRODUZIONE RISERVATA

LOAD-DATE: April 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              10 of 2985 DOCUMENTS



                          Corriere della Sera (Italy)

                              5 aprile 2014 sabato
                                MILANO Edizione

Scontro tra auto, gravissimo automobilista;
Viale Puglie

SECTION: CRONACA DI MILANO; Pag. 7

LENGTH: 133 parole


Scontro frontale all'ora di punta. Due persone rimaste ferite: una sembrerebbe
meno grave, mentre le condizioni dell'altro automobilista, di nazionalità
egiziana, ricoverato inizialmente in codice giallo, sono peggiorate nelle ore
successive, anche se l'uomo non sarebbe in pericolo di vita. L'incidente è
avvenuto ieri pomeriggio in viale Puglie. Per cause ancora da accertare la Fiat
Punto guidata dall'egiziano (nella foto ), che procedeva nel traffico a velocità
piuttosto sostenuta, ha tamponato l'auto che la precedeva per poi carambolare
nella corsia opposta, dove si è scontrata frontalmente con una terza automobile
che sopraggiungeva. L'impatto è stato violento. Immediati i soccorsi, ancora in
corso le indagini per ricostruire a dinamica. Sembrerebbe che l'egiziano fosse
senza patente.

LOAD-DATE: April 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              11 of 2985 DOCUMENTS



                          Corriere della Sera (Italy)

                              5 aprile 2014 sabato
                               NAZIONALE Edizione

Tradizione e innovazione italiane L'ideale per una linea «new nature»;
Il designer

BYLINE: Ross Lovegrove

SECTION: TEMPI LIBERI; Pag. 35

LENGTH: 498 parole


Penso che la mia collaborazione con Moroso durerà una vita intera. Questo lavoro
è una particolare forma di evoluzione del design e di relazione tra designer e
industriale. Dal 1990 ho lavorato con Patrizia e la sua squadra cercando di
sfruttare le opportunità tecnologiche, rendendo fattibili progetti più avanzati.
Mi sono commosso quando, recentemente, ho mostrato un'immagine della mia sedia
Diatom a Carl Magnusson, già direttore della progettazione per la Knoll, perché
ha visto nell'oggetto lo spirito del design e dell'industria italiana che si
rifà a quel periodo di Illuminismo industriale, iniziato negli anni 50, nei
grandi giorni dell'Olivetti e della Fiat in cui arte e industria convergevano.
Patrizia Moroso ha la mente sia del designer sia dell'industriale: quando
sceglie di imbarcarsi in un grosso investimento, decide in modo consapevole. Per
questo non mi preoccupa passare molto tempo nel mio studio per dare risposta
immediata ai cambiamenti che avvengono durante lo sviluppo, perché so che alla
fine lei è determinata tanto quanto me nel voler rendere il progetto realtà.

É sorprendente che «Diatom» provenga da un'azienda relativamente piccola, così
come è stato per altre sedie importanti. Moroso è interessata alla consistenza e
alla sostanza, alla forma, alla scultura, ai materiali, all'etnicità e alla
diversità estetica. L'innovazione si fonda spesso sull'abilità della lavorazione
a mano, che è sempre una bella esperienza. Tuttavia Diatom è nata da un processo
digitale, questo è il mio metodo, per cui si imposta la geometria di base senza
sbagliare. Le informazioni possono essere scambiate tra designer, cliente,
ingegnere e produttore, così capiamo contemporaneamente come sentire e
interpretare forme e materiali. È diventato un processo incredibilmente
efficiente che si avvale di modelli stampati in 3D. È molto più veloce e più
diretto del processo artigianale e quando vedo la sedia finita devo solo
controllare potenziali errori, non fare una valutazione vera e propria della
progettazione perché la conosco già. Parte di questo progetto è la qualità dei
materiali (alluminio al 100% anodizzato e riciclabile) e dei processi.

Moroso ha escogitato una buona strategia nel tener vivo sia il processo
artigianale sia quello tecnologico. E mentre mi accingo a finire Diatom, la mia
mente è già su una versione in polimero che può entrare a far parte di una
famiglia di prodotti «new nature». Inoltre mi piacerebbe iniziare a lavorare su
arredi morbidi per sperimentare la convergenza della nuova dinamica formale e
per inserire un po' di disordine organico nello spazio architettonico.

(traduzione di Gabriela Lotto)

© RIPRODUZIONE RISERVATA

Ross Lovegrove, nato nel 1958 in Galles, è uno dei designer contemporanei più
celebrati. I suoi lavori sono esposti nei musei di design del mondo, da NY a
Londra e Tokyo. Ha lavorato per marchi prestigiosi, tra cui Apple, Knoll,
Cappellini, Moroso con cui presenta al Salone la nuova sedia «Diatom»

(foto a sinistra)

LOAD-DATE: April 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              12 of 2985 DOCUMENTS



                          Corriere della Sera (Italy)

                              5 aprile 2014 sabato
                               NAZIONALE Edizione

Intesa cede a SocGen i crediti con Telco;
Telecom Italia

SECTION: ECONOMIA; Pag. 41

LENGTH: 179 parole


Intesa Sanpaolo riduce l'esposizione su Telco, la holding che controlla il 22,4%
di Telecom Italia, cedendo circa 50 milioni di euro di crediti a Société
Générale. Si tratta di una tranche del finanziamento in pool sottoscritto il 4
ottobre 2013 dalla società con Intesa e Mediobanca, in cambio di un pegno sul
14,2% del capitale di Telecom. Una parte delle garanzie è stata trasferita,
insieme al credito, alla banca francese che diventata cosi creditore
pignoratizio di Telco. L'operazione è stata comunicata con un annuncio a
pagamento in cui si dà conto della cessione del credito e del fatto che SocGen
«ha assunto la qualità di istituto finanziatore e di creditore pignoratizio,
aderendo al secondo nuovo accordo di opzione» in cui erano state vincolate 1,9
milioni di azioni Telecom. Nell'annuncio viene inoltre spiegato che iIl numero
dei suddetti strumenti finanziari potrebbe variare ove Telco modifichi il numero
di azioni Telecom costituite ongiuntamente in pegno, anche in funzione di quanto
previsto nel contratto di finanziamento in pool».

© RIPRODUZIONE RISERVATA

LOAD-DATE: April 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              13 of 2985 DOCUMENTS



                          Corriere della Sera (Italy)

                              5 aprile 2014 sabato
                               NAZIONALE Edizione

Generali le liste per i sindaci;
Il Leone di Trieste

SECTION: ECONOMIA; Pag. 43

LENGTH: 94 parole


MILANO - Sono due le liste di candidati, una presentata da Mediobanca e una dai
fondi d'investimento, per il rinnovo del collegio sindacale delle Generali,
depositate in vista dell'assemblea annuale del 30 aprile della compagnia di
assicurazioni. Mediobanca, socio con il 13,4% del Leone, candida Lorenzo Pozza,
Antonia Di Bella e Maurizio Dattilo come sindaci effettivi. La lista dei fondi
guidati da Assogestioni candida invece a sindaco Carolyn Dittmeier che, in
quanto di nomina delle minoranze, sarebbe presidente del collegio sindacale.

© RIPRODUZIONE RISERVATA

LOAD-DATE: April 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              14 of 2985 DOCUMENTS



                          Corriere della Sera (Italy)

                             4 aprile 2014 venerdì
                                BERGAMO Edizione

Automobile, timida primavera Dopo tre anni salgono le vendite;
I consumi Le immatricolazioni restano a meno della metà rispetto al picco del
2010

BYLINE: Stefano Ravaschio

SECTION: ECONOMIA; Pag. 10

LENGTH: 422 parole



HIGHLIGHT: Nel primo trimestre immatricolazioni in aumento del 4,8% I marchi in
vetta La Fiat sempre prima, ma perde quote ed è sempre più tallonatadalla
Volkswagen


Parlare di ripresa dei motori appare eccessivo. Nel primo trimestre dell'anno,
secondo i dati provvisori dell'Unrae, le immatricolazioni di autovetture in
provincia di Bergamo sono aumentate del 4,8% rispetto allo stesso periodo del
2013. Il mercato è comunque ancora meno della metà rispetto ai valori del primo
trimestre 2010, l'ultimo in crescita, ancora sotto gli effetti degli incentivi.
Già il fatto che dopo tre anni di continua discesa, questa si sia interrotta è
comunque un segnale positivo.

Il rimbalzo bergamasco è sostanzialmente allineato a quello nazionale (più
4,96%), per il quale il presidente dell'Anfia (l'associazione delle auto
italiane), il bergamasco Roberto Vavassori aveva dichiarato «L'ottimismo resta
cauto: le immatricolazioni registrate sono il 48,9% in meno rispetto a quelle
del primo trimestre 2007». Il confronto per Bergamo è ancora più pesante nel
primo trimestre di quell'anno le immatricolazioni erano state 13.406 (il record
è stato invece nel 2010), il dato provvisorio dei primi tre mesi del 2014 è del
52% inferiore, a quota 6.448. E c'è anche qualche scricchiolio. Il dato di
marzo, con 2.188 immatricolazioni a livello provinciale, è il migliore degli
ultimi dodici mesi, ma resta comunque inferiore del 2,8% allo stesso periodo del
2013, e attenua la crescita dell'8-10% segnata a gennaio e febbraio. La piccola
ripresa, insomma, non permette ancora di discostarsi più di tanto dal fondo
toccato nel 2013 con un minimo di 28.623 immatricolazioni, che si confrontano
con il picco di 57.703 del 2007 e con le vendite sempre superiori alle 50 mila
all'anno che hanno caratterizzato tutto lo scorso decennio.

Nel corso del primo trimestre la Fiat con 878 immatricolazioni si è confermata
al primo posto tra i marchi, ma la sua quota sul totale è scesa drasticamente
rispetto allo stesso periodo del 2013 dal 17,2% al 13,6%. È sempre più tallonata
dalla Volkswagen ( 688 immatricolazioni, pari ad una quota dal 10,7%), mentre si
confermano al terzo e quarto posto, seppure con un calo di quota, Opel e Ford.
In aumento le quote per Toyota, Renault, Peugeot, Lancia, Audi e Dacia.

In generale si registra un calo delle immatricolazioni di auto italiane dal
22,8% al 20%. Tra le curiosità anche l'immatricolazione di una Tesla, l'auto
elettrica americana. Tra le supercar, passano da 20 a 31 le Porsche, ha un
piccolo boom le Maserati (tre immatricolazioni contro una sola nel primo
trimestre 2013), restano a zero Ferrari , Lotus e Bentley. Raddoppiano a quota
due le Jaguar.

© RIPRODUZIONE RISERVATA

LOAD-DATE: April 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              15 of 2985 DOCUMENTS



                          Corriere della Sera (Italy)

                             4 aprile 2014 venerdì
                                BERGAMO Edizione

L'invasione dei Maggiolini;
Clusone

SECTION: CRONACA DI BERGAMO; Pag. 12

LENGTH: 97 parole


Sciami di Maggiolini da tutta Italia nel weekend per il Bèrghem Bug, raduno
biennale del mito targato Volkswagen. Domani la manifestazione ruota attorno a
piazza dell'Orologio, Clusone; domenica dalle 8.30 alle 11.30 circa 250
esemplari dalla fine degli anni 1950 ad oggi si ritroveranno al parcheggio
Bonaldi di via Gemelli, prima di partire per la tappa di San Pellegrino Terme.
Motori d'epoca anche al porto turistico di Lovere, nel weekend, con la kermesse
dedicata a camion e autobus. Oltre sessanta i mezzi storici presenti. Si
potranno ammirare Om Titano, Fiat 634, Lancia Esatau.

LOAD-DATE: April 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              16 of 2985 DOCUMENTS



                          Corriere della Sera (Italy)

                             4 aprile 2014 venerdì
                                MILANO Edizione

Serata in ricordo di Alberto Signetto;
FABBRICA DEL VAPORE

BYLINE: (Giancarlo Grossini)

SECTION: TEMPO LIBERO; Pag. 23

LENGTH: 151 parole


Regista interessato alla video arte, fondatore di società di distribuzione come
Artkino, Rosebud Company e Red Rhino, Alberto Signetto, scomparso a gennaio,
viene ricordato nella serata-evento «Red Rhino: una vita tra rigore e passione».
L'omaggio vede fra i curatori Invideo e Lo Scrittoio, e si svolge dalle 21 alla
Fabbrica del Vapore, Spazio Dagat (via Procaccini 4, ingr. libero, prenotazioni
info@mostrainvideo.com) . Attesi in sala il fratello di Alberto, Alessandro, il
presidente Aiace, Romano Fattorossi, Cinzia Masòtina dell'associazione
100autori, e l'architetto Paolo Righetti. Sullo schermo, rarità di Signetto:
«Civico Garrone 73» (2004), documentario sulla demolizione di un palazzo
dormitorio a Mirafiori sud, seguono «Made in Olivetti, Ivrea» (1999) e
«Weltgenie» (f oto) , corto del 1988 per la tv tedesca, scandito in una unica
carrellata nella Fiat del Lingotto.

© RIPRODUZIONE RISERVATA

LOAD-DATE: April 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              17 of 2985 DOCUMENTS



                          Corriere della Sera (Italy)

                             4 aprile 2014 venerdì
                               NAZIONALE Edizione

Dialogo tra un Critico d'Arte e l'Operaio che comprò Gauguin;
Cultura L'istinto naturale per il bello di un uomo che senza saperlo ha
acquistato due capolavori, per il puro piacere di averli in casa

BYLINE: PHILIPPE DAVERIO

SECTION: CRONACHE; Pag. 25

LENGTH: 674 parole


Caso Gauguin/Bonnard in «collezione privata» siciliana. Non ho potuto
trattenermi dal chiamare i fortunati proprietari. C'è chi compera arte perché
crede che valga, in quanto il valore viene garantito dalle case d'asta e dal
mercato internazionale. Le follie del genere «pescecane in formaldeide» di
Damien Hirst ne sono ottimo esempio. Roba che costa 15 milioni di euro e poi
rischia di decomporsi durante uno spostamento. C'è chi compera perché è
affascinato dall'opera, al di là del prezzo.

È ciò che ha fatto per tutta la sua vita un operaio Fiat di Torino, andando alle
aste, scegliendo soprattutto fra quelle povere, quelle dove le Ferrovie dello
Stato mettono in vendita gli oggetti smarriti dopo che per lungo tempo nessuno
ne ha rivendicato la proprietà. L'operaio Fiat era addetto alla verifica dei
pezzi di precisione dei motori. Ho sempre pensato che vi è una intelligenza
particolare nel capire l'arte da parte di chi ha una buona conoscenza tecnica
del lavoro. In fondo Sergio Rossi, l'uomo che inventò il Comau, la fabbrica per
la robotizzazione delle catene di produzione, sosteneva d'essere anche lui solo
un operaio specializzato e capiva l'arte di primo acchito, senza fronzoli
mentali: lo vidi personalmente acquistare capolavori senza istruzioni
supplementari, valutandone solo l'intima qualità.

Anche l'operaio siciliano acquistava all'asta oggetti scientifici, macchine
fotografiche o bastoni da passeggio dimenticati in treno. E già che c'era s'è
comperato anche due dipinti di bell'aspetto per i quali nel 1975 spese all'asta
delle Ferrovie, in via Sacchi 61 dietro Porta Nuova, a Torino, alcune decine di
migliaia di lire: acquisto per puro piacere di opere da appendere al muro di
casa. E intanto cresce i figli: il maschio è iscritto alla facoltà di
architettura di Siracusa, la sorella si è appena laureata in scienza della
comunicazione e poi specializzata in graphic design . Il figlio, a vanto del
fatto che l'università contribuisce tuttora a formare il gusto, s'accorge che si
tratta di opere degne d'attenzione e quindi di studio. Le studia effettivamente,
ne decifra le scritte e scopre che la natura morta ha tutte le caratteristiche
di Gauguin mentre l'altro dipinto sembra essere di Bonnard. Con questi dipinti
era cresciuto, li aveva guardati mentre studiava al liceo artistico, Bonnard gli
sembrava «Bonnato», però gli appariva come lavoro di qualità. La dedica in
francese alla «comtesse de...» era più misteriosa, assieme al cagnolino
stilizzato. Il babbo questo cagnolino lo trovava affascinante fino al punto di
disegnarlo. Aveva portato il figlio alle mostre, e nel libro delle firme posto
all'uscita si firmava spesso disegnando il cagnolino. Il figlio poi colleziona
libri, sulle bancarelle, e trova una biografia di Bonnard, la scoperta per lui
d'un autore nuovo. Lo sfoglia col padre, il Fratelli Fabbri Editore, e scopre
che la foto di Bonnard corrisponde al quadro appeso in casa, stessa poltrona e
poi stessa firma.

Ma se l'uno è Bonnard, l'altro che cosa può essere? La calligrafia della dedica
e quella della data corrispondono a Gauguin, basta guardare su Internet, e qui
nella Rete si trova lo stesso cagnolino. Copie? Falsi? Le tele erano state
acquistate, tolte dal telaio e poi poste su un telaio nuovo. E così padre e
figlio tornano alla ricerca della verità. Chiamano la Sovrintendenza, la quale
dice che non vuole perdere tempo. Intanto passano anni. E loro passano per
mitomani. Un amico archeologo suggerisce di mettersi in contatto con il
ministero dei Beni culturali, a Roma. I carabinieri li hanno informati della
storia del furto in Inghilterra, e hanno posto le opere sotto custodia. In
teoria le opere appartengono a loro, i nuovi possessori, in quanto hanno
acquistato in buona fede al secondo passaggio di proprietà. Il babbo fa
sculture, il figlio dipinge. Se li meritano. Sono veri cattolici e come tali non
accendono ceri alla Madonna. Il babbo ha una pensione di 1.500 euro al mese. Il
valore dei dipinti corrisponde circa a duemila anni di pensione.

© RIPRODUZIONE RISERVATA

LOAD-DATE: April 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              18 of 2985 DOCUMENTS



                          Corriere della Sera (Italy)

                             4 aprile 2014 venerdì
                               NAZIONALE Edizione

Il vino? Batte la manifattura Ecco i signori delle cantine;
Il rapporto Mediobanca: ricavi in crescita del 4,8%

BYLINE: Ri. Que.

SECTION: ECONOMIA; Pag. 41

LENGTH: 430 parole


MILANO - L'Italia si conferma anche nel 2013 principale produttore di vino al
mondo con 44,9 milioni di ettolitri contro i 44,1 milioni della Francia e i 40
della Spagna. Nonostante il modesto incremento delle vendite domestiche (+1,8%),
il fatturato delle società vinicole nel 2013 ha fatto meglio di quello della
manifattura: più 4,8%. Non era così difficile, si dirà, visto che la manifattura
si è dovuta accontentare della stabilità (meno 0,3% rispetto al 2012). Ma lo
stato di salute del settore con le bollicine, soprattutto grazie alle
esportazioni (più 7,7% lo scorso anno), resta ottimo. Anche se la redditività
(Roe, ritorno sul capitale investito) subisce un leggero ribasso: dal 5,1% del
2011 al 4,8% del 2012.

A certificare le performance dei produttori di vino è l'ufficio studi di
Mediobanca con il rapporto che come ogni anno viene pubblicato in occasione di
Vinitaly. L'indagine ha analizzato i bilanci delle 111 principali aziende. I tre
maggiori produttori per fatturato nel 2013 sono stati il gruppo Cantine
Riunite-GIV (534 milioni, +4,2% sul 2012), Caviro (327 milioni, +15,2%) e la
divisione vini della Campari (228 milioni, +15,8%). Segue in quarta posizione la
Antinori, che nel 2013 ha messo a segno una crescita del 5,5% portandosi a 166
milioni di euro e scalzando due società che la precedevano nel 2012: la
cooperativa trentina Mezzacorona (163 milioni, +1,7%) e la cuneese Fratelli
Martini, il cui fatturato ha ristagnato a 159 milioni (+0,5% sul 2012). La Zonin
è settima, avendo aumentato le vendite del 9,9% a 154 milioni e guadagnato una
posizione a spese della Cavit, che è scivolata in ottava posizione con fatturato
invariato sul 2012 a 153 milioni. Tra le società che hanno segnato tassi di
crescita a due cifre, la veronese Contri Spumanti che, con un incremento del
31,3%, si è portata a 93 milioni, passando alla 15esima posizione. Ma anche la
veneta Casa Vinicola Botter, che migliora la già eclatante crescita del 2012
(+20% circa) e aumenta di un ulteriore 30% a 136 milioni, passando dalla 12esima
alla nona posizione. E poi un paio di società ravennati: la cooperativa Cevico
(117 milioni di fatturato, più 22,1%) e la Turrini Valdo che raggiunge gli 85
milioni (+20%) e si piazza nella 16esima posizione della classifica.

Per quanto riguarda il futuro, buone anche le aspettative sul 2014: il 92% della
aziende si aspetta un aumento del fatturato contro il 75,7% del 2013. Certo
bisogna tenere conto che si tratta di aspettative registrate con largo anticipo.
E non sempre il mercato mantiene tutte le promesse.

© RIPRODUZIONE RISERVATA

LOAD-DATE: April 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              19 of 2985 DOCUMENTS



                          Corriere della Sera (Italy)

                             3 aprile 2014 giovedì
                                BERGAMO Edizione

Novem, dal rischio di chiusura alle assunzioni;
Il rilancio

BYLINE: STEFANO RAVASCHIO

SECTION: CRONACA DI BERGAMO V; Pag. 1

LENGTH: 86 parole


Due anni fa per la perdita di commesse importanti aveva annunciato 129 esuberi
su 289 addetti e i timori erano per ulteriori cali di volumi che avrebbero
portato alla chiusura. Grazie alla riorganizzazione interna la Novem di
Bagnatica (pannelli di pregio per interni auto) ha però recuperato produttività
e competitività, l'attività è cresciuta ed ha riassunto una trentina di
lavoratori dalla mobilità (ora gli addetti sono 210). E ulteriori effetti
positivi potrebbero arrivare da future commesse dal gruppo Fiat.

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              20 of 2985 DOCUMENTS



                          Corriere della Sera (Italy)

                             3 aprile 2014 giovedì
                                BERGAMO Edizione

Novem, l'azienda a rischio chiusura che ora riassume;
Il caso Competitività recuperata in due anni

BYLINE: Stefano Ravaschio

SECTION: ECONOMIA; Pag. 9

LENGTH: 783 parole



HIGHLIGHT: In corsa per tre modelli Fiat Rientri Sono state riassunte una
trentina delle 98 persone poste in mobilità un anno fa La svolta Volkswagen e
Maseratihanno dato fiduciaal cambio di passoaumentando le richieste


Due anni fa si temeva per la sua sopravvivenza, adesso non solo è ancora in
piena attività, ma dopo il ridimensionamento necessario per superare la crisi
sta risalendo posizioni. È la Novem Car Interior Design di Bagnatica, produttore
di pannelli interni di alta qualità per il mercato automobilistico. «Quando
siamo stati chiamati a gestire il processo di turnaround di Novem la situazione
era vicina al punto di non ritorno», dice Sergio Fandella di Staufen Italia, che
come incaricato di seguire il processo di «ristrutturazione» di Novem è
diventato amministratore delegato della società dal 1° dicembre 2012

Novem è il nome assunto nel 1999 dalla Emba, joint venture avviata nel 1988 tra
la tedesca Empe Werke e la Mobili Barcella (uscita quest'ultima dal capitale nel
2005). Due anni fa, l'azienda stava tirando avanti con il sostegno finanziario
della casa madre tedesca, controllata da un fondo internazionale: l'equilibrio
precario che durava già dal 2009, fu interrotto dall'annuncio della prossima
perdita di due importanti piattaforme per Audi e Rover che avrebbero portato
alla riduzione di volumi di produzione per 14 milioni su ricavi già scesi nel
2011 a 30 milioni. Mentre si diffondeva incertezza anche sul mantenimento delle
altre commesse, l'azienda aveva presentato un piano che prevedeva la riduzione
da 289 a 160 persone.

In quella situazione entra la consulenza della Staufen, che ha valutato le
opportunità di evitare la chiusura dell'azienda attraverso una temporanea
riduzione di personale da riassorbire poi almeno parzialmente. «Dapprima abbiamo
ottenuto il supporto della casa madre, chiamata a erogare ancora un supporto
finanziario che in caso di successo avrebbe potuto essere ripagato alla fine del
primo anno di esercizio, come sta puntualmente avvenendo - spiega Fandella -.
Poi si è aperto un confronto con le parti sociali per far capire il progetto.
Abbiamo lavorato per ottenere nuove commesse con respiro a più lungo termine,
sfruttando i fattori chiave di successo dell'azienda che si erano mantenuti
intatti seppure offuscati. Ed abbiamo ridisegnato la struttura organizzativa».
Più che grandi interventi strutturali, a parte il rinnovamento del datato,
seppure funzionante impianto di verniciatura sono stati fatti interventi di
recupero di efficienza e produttività con l'eliminazione di operazioni inutili.
«Tanti piccoli interventi, dal magazzino diffuso, alla riduzione degli
spostamenti, in un cammino non ancora completato, ma che ha già dato risultati»,
osserva.

Nel frattempo, a maggio 2013 sono state messe in mobilità 98 persone, con
l'impegno ad una riassunzione a tempo determinato nel caso la ritrovata
competitività avesse riportato lavoro. Il che è avvenuto quasi subito.
Volkswagen ha portato dal 50% al 100% la quota del fabbisogno per la Tuareg
affidato a Bagnatica e questo ha permesso già nell'estate 2013 un primo gruppo
di riassunzioni. Inoltre, con il mantenimento del presidio del mercato in Italia
si è beneficiato di un aumento della produzione del cliente esclusivo Maserati.
E ora ci sono ulteriori prospettive. «Stiamo lavorando per lo sviluppo di altri
modelli con il gruppo Fiat - annuncia Fandella -. In questo momento abbiamo
aperti tre tavoli, di cui uno con buone prospettive di concretizzarsi nel giro
di un paio di mesi». L'avvio della produzione, che è una procedura complessa e
avverrebbe comunque nel 2016, darebbe un'ulteriore mano all'occupazione.

«In questo momento abbiamo riassunto una trentina di persone e, considerato
quanti sono andati in pensione e quanti hanno trovato una ricollocazione, dalle
ultime verifiche risulta che ancora in mobilità ci sia una trentina di persone».
Con prudenza si può pensare a qualche possibilità in più nel futuro anche per
loro, grazie al fatto che l'azienda è ancora in attività. «Nell'esercizio al 31
marzo appena chiuso abbiamo registrato un fatturato di 20 milioni con un
risultato tornato positivo di un paio di milioni - dice Fandella -. Per l'anno
2014-15 in corso, che non avrà ancora benefici dalle piattaforme in via di
acquisizione, prevediamo una crescita a 22 milioni, e un risultato positivo
analogo. Non siamo ancora ai livelli precedenti, ma ci sono basi strutturalmente
sane: un'azienda che non aveva futuro adesso ha raggiunto una posizione di
equilibrio che può migliorare, riprendendo un livello di piena dignità nel
gruppo».

© RIPRODUZIONE RISERVATA

Febbraio 2012

La crisi alla Novem è scoppiata il 22 febbraio 2012 quando l'azienda ha
comunicato l'intenzione di mettere in mobilità 129 degli allora 289 dipendenti a
seguito della richiesta del cliente di spostare la produzione per l'Audi A6 e
per una Rover vicino ai siti di produzione, in Cina e in Inghilterra

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              21 of 2985 DOCUMENTS



                          Corriere della Sera (Italy)

                             3 aprile 2014 giovedì
                               NAZIONALE Edizione

L'ideologo dell'autonomia Da Lotta Continua all'assalto alle petroliere;
Il personaggio Franco Rocchetta, finito in cella, fondò la Liga Veneta e fu
sottosegretario di Berlusconi

BYLINE: Marco Imarisio

SECTION: PRIMO PIANO; Pag. 3

LENGTH: 1010 parole



HIGHLIGHT: La solidarietà dei compaesani «Li stanno trattando come Al Qaeda»


CASALE DI SCODOSIA (Padova) - Sul portone della villetta di Flavio Contin c'è un
mosaico con il leone di San Marco. L'elettricista in pensione che fu capo dei
Serenissimi teneva il Tanko originale parcheggiato nel cortile, sotto un tetto
di canneti, ma in bella vista. «Ogni tanto ci lasciava salire sopra i miei
nipoti» racconta il suo amico Mario Zamarin davanti all'azienda familiare di
laccatura mobili, dall'altra parte della strada provinciale.

Certe volte la storia si ripete, spesso come ulteriore farsa. Anche questo
carroarmato dei poveri è un manufatto artigianale, una vecchia escavatrice Fiat
Allis del 1980 con evidenti tracce di ruggine sulla fiancata. La replica era in
un capannone abbandonato nella zona industriale. Quando sono arrivati i
carabinieri per portarlo via, hanno tribolato una mezz'ora buona per metterlo in
moto.

A Casale di Scodosia è una giornata come tante, solo con molto traffico di
«foresti» in più. Il paesino nella bassa padovana che fu impero veneto del
mobile artistico ha i suoi possedimenti dimezzati, da cinquecento aziende che
c'erano all'inizio del nuovo secolo oggi ne restano solo 224. Il signor Mario,
ex lagunare, «prima che anche l'esercito si riempisse di meridionali», invita a
fare il giro dei bar, che in tutto sono tre. «Non ascolterà nessuna condanna.
Sotto sotto siamo tutti con loro. E poi non sono mica Al Qaeda».

Se c'è da tenere insieme passato e presente, è qui che si comincia. Dal
parcheggio del Tanko alla piazza dove un Franco Rocchetta non ancora maggiorenne
pitturava frasi in dialetto contro la partecipazione dell'Italia alla prima
guerra mondiale c'è una distanza di cinquanta metri al massimo, coperta proprio
da un capannone di arredamenti rustici. Era il 1966, la parabola dell'uomo che
ha dedicato la sua vita al «Tornar paròni a casa nostra» cominciava dalle
scritte notturne sui muri, quasi sempre scelti davanti alla chiesa.

L'ideologo dell'indipendentismo veneto è al tempo stesso il nome più rispettato
nei piccoli centri dove ribolle la voglia di andarsene e l'ingrediente più noto
del minestrone di questa congiura da strapaese. Fin dai tempi del liceo
classico, al Marco Polo di Venezia, l'autonomia dei popoli è stata la sua
ossessione. A un allibito professore presentò una tesina che metteva a confronto
la fama di Venèssia in Europa con quella dentro i confini patri, schissàda,
schiacciata, dalla propaganda napoleonica-giacobina e poi dall'odiato Stato
piemontese-italiano. Bocciato.

Ma Rocchetta non si è mai lasciato abbattere dai rovesci della sorte, come
conviene a chi crede in un ideale superiore. La parola Liga se la portò dietro
dal Sessantotto di Danzica, dove era andato pochi giorni prima dell'invasione
sovietica per dire agli studenti polacchi che la loro voglia di libertà
dall'Urss era identica, la stessa cosa di quella dei veneti sottoposti al giogo
italiano. Si iscrisse a Lotta Continua come prosecuzione della sua lotta con
altri mezzi. Nel 1969, alla guida di una flottiglia di pescherecci che battevano
la bandiera autonomista del Leone di San Marco al posto di quella rossa, bloccò
una petroliera che stava per raggiungere Porto Marghera. La sua Liga, la prima
in Italia, entrò in contatto con un tale Umberto Bossi della Lombardia. Insieme
condivisero notti sulla sua vecchia 1100, i muri della bassa rodigina e padovana
tornarono a riempirsi di scritte, anche le pareti di qualche montagna. Un
parlamentare del Pci fece una interrogazione chiedendo se dietro
«all'irredentismo veneto» ci fossero i servizi segreti e i loro potenti mezzi.
«E invece gero solo mi che me rampegavo su come un gato».

Sono quei lontani tempi di semina il patrimonio ideologico dell'autonomismo
veneto. Il resto della storia è una nota a margine. Gli anni «romani», così li
definisce un gruppo di ragazzi al bancone del bar Marsotto, sul viale principale
di Casale di Scodosia. L'aggettivo è simbolo di corruzione, di ideale
contaminato. «Doveva restare con noi». L'unione di Liga e Lega produce un
fenomeno politico. Rocchetta diventa il presidente della nuova creatura,
addirittura sottosegretario agli Esteri del primo governo Berlusconi.

Ma Bossi e Rocchetta hanno idee simili e diverse. Litigano nel dicembre 1993, al
bar, il «Macedonia» di Mira. Il patriota veneto vede intorno a sé troppi adepti
dell'ultima ora. Si batte contro l'istituzione di una sede centrale della Lega
Nord, perché la considera una scelta sprezzante verso i principi federalisti.
Non accetta i compromessi che Bossi gli prospetta sotto forma di qualche
cucchiaino di m... da ingerire. La notizia della sua espulsione dalla Lega Nord
gli viene comunicata mentre si trova a Bilbao, a un convegno sulle autonomie.

Da allora fonda a giorni alterni piccole leghe, come la Nathion Veneta, ma
l'onda del successo è ormai passata. Rocchetta continua a battere i mercati e le
sale di paese, si fa rivedere accanto ai promotori del referendum
sull'indipendenza. Il serenissimo Contin ha la sua foto con dedica nel tinello
di casa. L'ultima intervista da uomo libero è simile alla prima, datata 1972.
«La Repubblica Veneta non è mai morta. Ogni tanto si inabissa, ma non è che se
non la vedi non esiste più».

È riapparsa ieri, in un punto incerto tra parodia e minaccia. Domani chissà. Uno
dei ragazzi appena usciti dal bar Marsotto fa cenno di avvicinarsi. Si solleva
la camicia. Sotto c'è una maglietta bianca con lo stemma del leone di San Marco.

© RIPRODUZIONE RISERVATA

Le origini

Franco Rocchetta (sotto,

nella foto Agf ) è nato 66 anni fa a Venezia. Vive a Colle Umberto (Treviso)

La formazione

Da giovane si iscrive al Pri, poi al Pci, quindi milita in Lotta Continua. Nel
'68 va nella Grecia dei Colonnelli con alcuni leader postfascisti

La carriera politica

Negli anni 70 è l'ideologo della Liga Veneta che creerà dieci anni più tardi e
che si unirà alla Lega Lombarda per formare nell'89 la Lega Nord. Ma nel '94
viene espulso

La nomina e il ritorno

Il fondatore diventa sottosegretario agli Esteri nel primo governo Berlusconi.
Ritorna in primo piano durante il referendum indipendentista online del Veneto

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              22 of 2985 DOCUMENTS



                          Corriere della Sera (Italy)

                             3 aprile 2014 giovedì
                               RIBATTUTA Edizione

L'operaio con il Gauguin appeso in cucina per 40 anni;
Arte Ritrovato dai carabinieri insieme a un'opera di Bonnard. Valgono 30 milioni

BYLINE: Edoardo Sassi

SECTION: CRONACHE; Pag. 22

LENGTH: 718 parole



HIGHLIGHT: Comprato all'asta per 45 mila lire. Era un quadro rubato Lasciati su
un treno I dipinti erano stati ritrovati su un vagone e venduti insieme agli
oggetti smarriti nel 1975


ROMA - Storia rocambolesca, ma vera: protagonista un ex operaio Fiat, un
siciliano emigrato in Piemonte per lavorare in fabbrica, ora in pensione, il
quale solo dopo quarant'anni, rientrato nel frattempo a vivere nella sua terra
d'origine, ha scoperto qualcosa che ha dell'incredibile: quei due quadri a olio
che lui aveva tenuto appesi in cucina per tanto tempo, prima a Torino e poi in
Sicilia, acquistati nel 1975 per sole 45 mila lire a un'asta di oggetti smarriti
delle Ferrovie dello Stato, sono in realtà un Paul Gauguin e un Pierre Bonnard,
originali (una Natura morta del 1889 e il dipinto La Femme aux deux fauteuils ,
del 1909).

Valore di mercato complessivo, secondo una prima stima, dai quindici ai trenta
milioni il Gauguin e seicento mila euro il Bonnard. L'ex operario impazzito di
felicità? No, almeno per ora. Le due opere - pur con il loro acquirente
inconsapevole e in buona fede - furono infatti a suo tempo, prima di
quell'acquisto, rubate nella casa londinese di una ricca famiglia. La loro
provenienza è dunque illegittima.

Il problema però è che, almeno al momento, pare non esistano eredi di quella
famiglia, i defunti coniugi Terence Kennedy, scrittore, e Mathilda Marks, figlia
di uno dei fondatori della catena Marks&Spencer. Per cui, dopo una probabile
serie di future rogatorie e battaglie giudiziarie, non è escluso che i due
gioielli postimpressionisti, ora a disposizione della Procura di Roma, tornino
nelle mani dell'ex operaio.

A render nota la vicenda e a mostrare al pubblico i due quadri, il ministro per
i Beni culturali Dario Franceschini e il generale Mariano Mossa del Comando
Carabinieri Tutela patrimonio culturale (Tpc), artefice del clamoroso
ritrovamento. È andata così: i due dipinti al tempo viaggiarono con ogni
probabilità su un treno Parigi-Torino. Abbandonati forse prima della frontiera i
quadri furono ritrovati dal personale delle ferrovie, ignaro del reale valore.
Accantonati in un deposito, furono poi messi all'asta come succede per gli
oggetti non reclamati e ritrovati sui treni.

Solo negli ultimi mesi, grazie a riscontri su cataloghi d'epoca, a vecchi
articoli di giornale (in particolare uno sul «New York Times» e un altro su un
quotidiano di Singapore) si è scoperto che i quadri erano i capolavori rubati a
Londra il 6 giugno del 1970 in Regent's Park, precedentemente acquistati da
Sotheby's nel 1961. All'epoca tre uomini si finsero addetti alla sicurezza che
dovevano installare un antifurto, riuscendo così a portar via le opere dopo aver
chiesto alla cameriera della villa di preparare loro un tè!

È stato il figlio dell'operaio siciliano, studente di architettura, ad
accorgersi del loro valore: «Quei quadri mi hanno sempre affascinato - racconta
-. Ho cercato sui libri d'arte per capire di chi fossero fino a trovare una foto
di Bonnard seduto sulla stessa sedia in vimini dipinta nella tela. Il Gauguin
non era firmato, ma sul retro c'era una dedica: sono partito da lì e con l'aiuto
di un libro ho scoperto che la calligrafia era la sua». E così il giovane ha
contattato degli esperti l'estate scorsa, i quali intuendo il possibile valore
dei dipinti hanno coinvolto i carabinieri. Le tele non risultavano nella banca
dati delle forze dell'ordine, database con quasi sei milioni di opere trafugate.
Si è comunque deciso di indagare, verificare l'autenticità delle opere e la loro
provenienza. La Natura morta di Gauguin, con impresso a mo' di firma un piccolo
cane, dedicata alla contessa «di N(imal)», misurava originariamente 49 per 54
centimetri, poi ridotta a seguito di un taglio eseguito dai ladri. La fanciulla
in giardino , a firma Bonnard, misura 44 per 54 centimetri. Si tratta ora di
capire (alle indagini coordinate dal procuratore aggiunto Giancarlo Capaldo
hanno collaborato autorità inglesi e francesi) chi sia il legittimo proprietario
dei quadri. E non si escludono, ovviamente, «azioni di rivendicazione».

© RIPRODUZIONE RISERVATA

Il furto

Nel 1970 due quadri vengono rubati a Londra nella casa di una ricca coppia

Il trasporto

Le tele vengono portate in Francia, poi abbandonate sul treno Parigi-Torino. Non
riconosciute, vengono portate all'Ufficio oggetti smarriti

L'asta

Le Ferrovie le mettono all'asta nel '75 e vanno a un operaio siciliano della
Fiat. Anni dopo il figlio chiama due esperti che coinvolgono i carabinieri

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              23 of 2985 DOCUMENTS



                          Corriere della Sera (Italy)

                             3 aprile 2014 giovedì
                               NAZIONALE Edizione

Marchionne porta a Wall Street la Fca olandese (senza Fusione);
La lente

BYLINE: Raffaella Polato

SECTION: ECONOMIA; Pag. 25

LENGTH: 234 parole


P iù immediato. Probabilmente più suggestivo. Ma sbagliato. La fusione dell'anno
- se non del secolo, per l'Italia - non sarà tra Fiat e Chrysler. Parlarne in
questi termini è stata una semplificazione forse utile. La realtà è però che
solo Torino sarà coinvolta in modo diretto. Detroit no. Banalmente: a questo
livello, la fusione è già sotto ogni aspetto operativa.

Lo è di fatto dal primo gennaio, quando Sergio Marchionne ha siglato con
Veba-Uaw l'accordo che ha portato il Lingotto al 100% di Auburn Hills. Un'unica
entità «anche» societaria le due aziende lo sono a partire da allora. Non ci
sarebbe dunque, qui, bisogno d'altro. E infatti null'altro - qui - ci sarà:
perfezionato «entro fine anno» tutto quel che c'è da perfezionare , il gruppo
che approderà a Wall Street con il nuovo nome di Fiat Chrysler Automobiles sarà,
esattamente come adesso, la Fiat con «in pancia» il 100% di Chrysler. Dopodiché:
certo che la fusione in arrivo cambierà la struttura. Ma a un livello diverso.
Sarà Fiat (con il suo controllo assoluto di Chrysler) a essere incorporata nella
newco con base legale in Olanda e fiscale in Gran Bretagna. Sarà quella, la Fca
pronta per la quotazione a New York. Ed è evidente il tipo di scelta: funzionale
più (o solo) alle convenienze normative, erariali, finanziarie di un gruppo
globale che non alla relativa sostanza industriale. Quella va bene com'è.

© RIPRODUZIONE RISERVATA

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              24 of 2985 DOCUMENTS



                          Corriere della Sera (Italy)

                             3 aprile 2014 giovedì
                               RIBATTUTA Edizione

Inter: Mazzarri furente, ironia di Elkann;
La crisi Il tecnico: tutti hanno sbagliato. Il presidente Fiat: «Speriamo
continuino a perdere»

BYLINE: Franco Fiocchini

SECTION: SPORT; Pag. 41

LENGTH: 252 parole



HIGHLIGHT: Gli errori In occasione del pareggio del Livorno squadra posizionata
male e nessun aiuto a Samuel


MILANO - Lectio magistralis, alla Fondazione Mirafiore, di John Elkann. Un
ragazzino domanda perché l' Inter non vince più. Risposta del presidente Fiat:
«Non lo so, ma lo posso assicurare, mi auguro che continui a perdere».

Non se lo augura, invece, Walter Mazzarri che ha ben altro per la testa. Ieri il
tecnico è stato molto chiaro coi suoi giocatori, prima con le parole, poi coi
fatti. Tutti si devo assumere le responsabilità per gli ultimi risultati che più
negativi non si può. Mazzarri non ha sbraitato perché non sarebbe servito alzare
la voce, ma nel chiuso degli spogliatoi ha fatto capire quanto fosse ancora
contrariato per gli errori commessi dalla squadra nel secondo tempo di Livorno.

Poi, casomai a qualcuno fosse sfuggito qualcosa, l'allenatore interista ha
portato i giocatori in campo per provare a ricostruire l'azione costata il
secondo gol del Livorno. Niente lavagna, stavolta, ma tutti schierati perché si
rendessero conto che non ha sbagliato solo Guarin, con quel maldestro passaggio
all'indietro, ma tutta la squadra era posizionata male tanto che il colombiano
non ha trovato di meglio di fare. E ancora: perché Samuel è stato abbandonato
nel duello con Emeghara? .

Chiaro l'obiettivo di Mazzarri: responsabilizzare tutta la squadra per provare a
tenere più unito il gruppo ed evitare il ripetersi di un finale di stagione
simile a quello del campionato scorso. Ora più che mai tutti sono sotto esame.
Sabato sera a San Siro anticipo col Bologna davanti a Thohir.

© RIPRODUZIONE RISERVATA

LOAD-DATE: April 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              25 of 2985 DOCUMENTS



                          Corriere della Sera (Italy)

                            2 aprile 2014 mercoledì
                               NAZIONALE Edizione

«Telecom è pronta alla svolta Sarò il garante di tutti i soci»;
Governance Il programma del candidato alla presidenza del gruppo

BYLINE: Fabio Tamburini

SECTION: ECONOMIA; Pag. 25

LENGTH: 1133 parole



HIGHLIGHT: Recchi: il mio ruolo è spronare il board, non le deleghe Selezionato
per far parte di un progetto industriale. Per me una sfida impegnativa Occorre
essere attenti a interpretare le esigenze del mercato. La pena sono conseguenze
severe


«Il presidente di una società quotata dev'essere l'elemento di garanzia tra gli
azionisti e il management, con una priorità: far funzionare bene il board, che è
l'organo supremo della società». Giuseppe Recchi, l'attuale presidente dell'Eni,
è candidato per assumere l'incarico in Telecom, indicato dagli azionisti di
riferimento raccolti nella finanziaria Telco, a cui fa capo oltre il 22% del
capitale e di cui sono soci la spagnola Telefonica, Intesa Sanpaolo, Mediobanca,
Generali. E spiega così il modello a cui intende ispirarsi: «Il consiglio di
amministrazione è l'organo sovrano e ogni consigliere, una volta eletto, deve
spogliarsi della maglietta di lista che ha indossato e avere come unico
obiettivo l'interesse della società, che a sua volta è quello di tutti gli
azionisti».

La regola vale anche per il presidente?

«Vale soprattutto per il presidente, che racchiude in sé la rappresentanza
dell'intero consiglio».

Negli Stati Uniti il presidente finisce per essere il numero uno operativo...

«Il modello europeo, più aperto e più garantista delle minoranze, è diverso. Il
piano industriale è preparato dall'amministratore delegato, che lo presenta al
consiglio di amministrazione. Quest'ultimo, che opera guidato dal presidente, lo
approva e ne affida la gestione allo stesso amministratore delegato».

Quindi è sbagliato che un presidente indichi le strategie da seguire?

«Le proposte sulle strategie toccano all'amministratore delegato».

Il suo concorrente, Vito Gamberale, ha fatto dichiarazioni precise sul futuro
della rete fissa e sul ruolo di Telefonica. Doveva risparmiarselo?

«Non commento come altri interpretano la prassi di governance. Per quanto mi
riguarda penso che l'assemblea non sia il luogo preposto alla presentazione di
business plan».

Perché?

«Il piano industriale c'è, è stato presentato dall'amministratore delegato Marco
Patuano, approvato dal board e presentato ai mercati. Modifiche sono sempre
possibili, con il contributo di chiunque, e la funzione del consiglio di
amministrazione è esaminarle con attenzione. Ci sono liturgie gestionali ben
conosciute dagli investitori internazionali che prevedono ruoli ben distinti e
che vanno rispettate. Io credo che la liturgia della governance sia sacra. Ruoli
e competenze non vanno interpretate nell'interesse di alcun azionista
particolare».

Come è nata la sua candidatura?

«Telecom si avvia a diventare una vera public company. Sono stato selezionato
tra diversi candidati per far parte di un progetto industriale che riguarda una
delle più importanti aziende del Paese. Una sfida impegnativa e affascinante su
cui misurarsi».

Per la verità al momento gli azionisti di riferimento continuano a pesare...

«Sì, ma nel giro di qualche mese Mediobanca, Intesa Sanpaolo e Generali
usciranno di scena. Lo hanno annunciato e lo faranno. Rimarrà soltanto
Telefonica che, come socio al 15 per cento, sarà soltanto un partner
industriale. Avrà un ruolo importante, diverso però dall'essere l'azionista di
controllo o di riferimento».

L'assemblea Telecom del dicembre scorso è finita con una spaccatura netta e la
vittoria per una manciata di voti. Ci sarà un nuovo scontro?

«Il percorso seguito finora è stato turbolento, ma fa parte del passato. I fatti
dimostrano che è stato fatto moltissimo per creare un modello di governance il
più aperto possibile. Tutto, o quasi, è cambiato. Le liste per il nuovo board
sono di indipendenti a tutti gli effetti, senza conflitti d'interesse e con
standard d'integrità, indipendenza e internazionalizzazione. Io stesso penso di
esserne la conferma».

Può definire il suo board ideale?

«Dev'essere realmente indipendente, che significa agire nell'interesse esclusivo
della società».

Non è una visione utopistica quando in campo c'è un colosso come Telefonica?

«Anche gli spagnoli sono d'accordo e hanno votato la nuova governance».

Lei, come presidente, chiederà deleghe operative?

«Non sono importanti deleghe specifiche, ma la capacità di fare squadra. E io
sarei contento di far parte di una organizzazione così ricca di competenze. La
funzione principale di un presidente è far lavorare il team dei consiglieri nel
modo migliore, cioè come un equipaggio in cui tutti remano dalla stessa parte
con l'obiettivo di raggiungere i risultati previsti. Ognuno lo deve fare secondo
competenze e capacità personali. E' necessario anche perché occorre vincere una
vera sfida, come quella richiesta dall'operare in un mondo così complesso e in
trasformazione continua come quello delle telecomunicazioni».

Come vede la Telecom del futuro?

«Si tratta di una società che deve raccogliere una eredità importante ma ha
conoscenze e know how adeguati. In Italia la privatizzazione ha creato un
mercato unico al mondo per competitività, in cui i margini di movimento si sono
ridotti. Essere leader, come lo è Telecom, è una posizione sempre invidiata ma
altrettanto spesso molto difficile. Io sono un motociclista appassionato e, come
tale, non ho dubbi: è più facile vincere allo sprint finale uscendo dalla scia
piuttosto che spuntarla difendendo il primo posto».

Qual è il rischio che corre una società leader?

«Stare davanti richiede uno sforzo aggiuntivo. Chi guida il gruppo deve capire
cosa fare e dove andare prima degli altri. Decisioni sbagliate significano non
soltanto perdere la leadership ma perfino sparire. Marchi apparentemente
invincibili non ce l'hanno fatta e sono spariti dalla faccia della terra.
Occorre essere molto attenti a interpretare correttamente le esigenze del
mercato. La pena sono conseguenze severe».

Sul mercato finanziario italiano stanno arrivando investimenti importanti di
capitale americano. E anche in Telecom si sono affacciati i fondi BlackRock con
partecipazioni rilevanti. Come lo giudica?

«Gli investimenti non hanno bandiera. La vitalità di un'azienda e di un Paese si
misura con la capacità di attirare capitali. Ben vengano. Sono sempre un buon
segno».

© RIPRODUZIONE RISERVATA

La presidenza Eni

Giuseppe Recchi, 50 anni, è l'attuale presidente dell'Eni e candidato per
assumere l'incarico in Telecom, indicato dagli azionisti di riferimento raccolti
nella finanziaria Telco, a cui fa capo oltre il 22% del capitale e di cui sono
soci la spagnola Telefonica, Intesa Sanpaolo, Mediobanca, Generali. Ingegnere,
laurea al Politecnico di Torino, un passato in General Electric dove fino al
2011 ha ricoperto il ruolo di presidente e amministratore delegato di Ge South
Europe.

Gli altri incarichi

Recchi è anche consigliere di Exor e

di Ge Capital Interbanca,

è componente del Massachusetts Institute of Technology e membro del consiglio
direttivo

di Confindustria.

Fa parte del comitato di presidenza di Assonime e del comitato esecutivo di
Aspen Institute. Nell'advisory board della Luiss Business School, ricopre anche
la carica

di vicepresidente della Fondazione Italia-Cina

Il profilo

LOAD-DATE: April 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              26 of 2985 DOCUMENTS



                          Corriere della Sera (Italy)

                            2 aprile 2014 mercoledì
                               NAZIONALE Edizione

Vendite auto su del 5% Fiat corre negli Usa: in Borsa al top dal 2007;
Immatricolazioni

BYLINE: Daniele Sparisci

SECTION: ECONOMIA; Pag. 26

LENGTH: 314 parole



HIGHLIGHT: In Borsa Il titolo del Lingotto in rialzo del 3,73%


La Borsa brinda, il mercato dell'auto in Italia è meno effervescente ma va. Per
il gruppo Fiat il giorno dopo l'ultima assemblea degli azionisti a Torino inizia
con uno «sprint» del titolo che ritorna ai livelli pre crisi del 2007 a 8,765
euro per azione (+3,73%). Ma è un paragone puramente virtuale, perché quel
titolo allora aveva in pancia anche il valore e il peso delle macchine agricole
e dei mezzi industriali, la Cnh Industrial di oggi. Ad alimentare il raid le
previsioni dell'amministratore delegato, Sergio Marchionne: vendite sopra i 4
milioni e mezzo per quest'anno, a quota sei nel 2018 grazie al piano industriale
che sarà presentato il 6 maggio a Detroit.

La giornata è proseguita con una certezza: la «locomotiva» Chrysler in America
continua la corsa verso il quarantottesimo mese positivo: +13%(193.915 i veicoli
consegnati, oltre 475 mila nel trimestre) con il marchio Fiat che grazie alla
500L guadagna il 24%. In Italia le performance sono meno esaltanti che negli Usa
ma comunque apprezzate a Torino: +2,8% in un mercato che sale del 5%. Resta da
superare anche lo scoglio del rinnovo del contratto: piccoli passi in avanti, ma
l'incontro con i sindacati è stato aggiornato al 17 aprile. Per il quarto mese
consecutivo le vendite di automobili sono tornate a crescere. A trainarle la
domanda da parte delle aziende, le società di noleggio hanno rinnovato le loro
flotte: contano per quasi il 30% delle immatricolazioni. Fra gli addetti ai
lavori regna la prudenza: secondo il centro Studi Promotor l'inversione di
tendenza c'è stata e almeno di «ripresina» si può parlare. La conferma
arriverebbe dai primi segnali positivi che provengono anche dal settore delle
moto e dei veicoli industriali. Per i concessionari, invece, il quadro è un
altro: Federauto parla di «numeri stagnanti», e di «mercato isterico e difficile
da interpretare».

© RIPRODUZIONE RISERVATA

LOAD-DATE: April 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              27 of 2985 DOCUMENTS



                          Corriere della Sera (Italy)

                            2 aprile 2014 mercoledì
                               NAZIONALE Edizione

Ftse Mib ai nuovi Massimi Volano Mediaset e Ubi;
Piazza Affari

BYLINE: GIACOMO FERRARI

SECTION: ECONOMIA; Pag. 29

LENGTH: 200 parole


L'intonazione positiva di Wall Street ha dato, in prossimità della chiusura
delle contrattazioni, la spinta decisiva ai listini europei, in progresso fin
dalla mattinata. Ma è Piazza Affari che, insieme con la Borsa di Madrid, ha
ottenuto i risultati migliori. L'indice Ftse-Mib, infatti, ha toccato il nuovo
massimo dell'anno arrivando a sfiorare quota 22 mila punti, con una variazione
positiva rispetto alla vigilia dell'1,03%. Il flusso degli acquisti, soprattutto
dall'estero, si indirizza prevalentemente sul comparto creditizio, ritenuto
ancora a buon mercato. Ieri Monte Paschi (+6,45%) ha proseguito la corsa
iniziata dopo la riduzione della quota azionaria da parte della Fondazione,
seguita da Ubi Banca (+4,97%) e Popolare dell'Emilia Romagna (+3,55%) oltre che
da un nutrito drappello di banche minori, quotate nel resto del listino. Unica
eccezione il Banco Popolare (-1,65%), in assestamento dopo l'exploit di lunedì.
Fra i maggiori rialzi della giornata si collocano inoltre Mediaset (+5,08%),
sostenuta da un report favorevole di JP Morgan, che tra l'altro ha innalzato il
target-price da 4,3 a 5,9 euro, e Fiat (+3,73%) all'indomani dell'assemblea di
bilancio.

© RIPRODUZIONE RISERVATA

LOAD-DATE: April 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              28 of 2985 DOCUMENTS



                          Corriere della Sera (Italy)

                            2 aprile 2014 mercoledì

dimmi do ve vai

SECTION: VIVIMILANO; Pag. 26

LENGTH: 97 parole


Grazia Tota36 annineurologo StraRipa Bar

Quando sono sui Navigli, non posso che finire in questo locale: molto bello,
accogliente e pieno di energia. Un punto di merito è il buffet dell'happy hour:
curato e ricco, è perfetto come apericena. E, soprattutto, è servito in modo
spettacolare: sulla vecchia Fiat 500 parcheggiata nel mezzo della sala! Un'idea
stupenda e divertente: chi è appassionato di auto non può non passare almeno
dieci minuti a guardare questo gioiellino. Buoni i cocktail, particolari, e da
provare quelli fatti nella frutta.

RIPA DI PORTA TICINESE 19 02.58.11.81.46

LOAD-DATE: April 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              29 of 2985 DOCUMENTS



                          Corriere della Sera (Italy)

                             1 aprile 2014 martedì
                               NAZIONALE Edizione

«Fiat-Chrysler entro l'anno Sei milioni di auto nel 2018»;
L'assemblea Prossima riunione Fca ad Amsterdam. «Nessun esubero negli impianti
italiani»

BYLINE: Raffaella Polato

SECTION: ECONOMIA; Pag. 26

LENGTH: 646 parole



HIGHLIGHT: Marchionne: a testa alta contro i big. Elkann: fine della precarietà


DALla NoSTRA INVIATA TORINO - Per l'ultimo bilancio da approvare a Torino
arrivano 1.019 azionisti. In totale hanno in portafoglio il 54,7% di Fiat. Molti
di loro - il grosso: gli investitori istituzionali internazionali, ossia oltre
il 45% del capitale, e ovviamente il socio di maggioranza Exor - dall'anno
prossimo voleranno senza problemi ad Amsterdam. Altri - i pochi piccoli
risparmiatori, per la verità mai presenti in massa - avranno solo un'altra
occasione di assemblea al Lingotto: dopo la riunione straordinaria che, intorno
all'estate, darà il definitivo via libera alla fusione con Chrysler, tutti gli
appuntamenti societari andranno in scena là dove sarà la nuova sede legale.
Olanda, appunto. Che affiancherà la Gran Bretagna, futura base fiscale (ragion
per cui a Londra si terranno anche i consigli d'amministrazione, almeno alcuni),
e già oggi quartier generale delle operazioni finanziarie. Accanto naturalmente
a New York: John Elkann e Sergio Marchionne confermano che l'obiettivo «sbarco a
Wall Street», per Fiat Chrysler Automobiles, è fissato «entro fine anno», inizio
del 2015 al più tardi.

Da quel momento la storia di Fca sarà la storia di un'azienda con solide radici
in Italia, e a questo punto ormai anche negli Stati Uniti, ma multinazionale nel
senso stretto del termine e sotto ogni aspetto: industriale, societario,
finanziario. Perciò l'assemblea di ieri aveva un forte valore simbolico. Che
alla fine, tuttavia, tale è rimasto. Poca nostalgia e nessuna retorica da «addio
al Bel Paese», tra gli azionisti. Il bilancio, che chiude con utili consolidati
per 1,9 miliardi ma non distribuirà dividendi per «mantenere un elevato livello
di liquidità», passa con il 99,99% dei voti.

Un simbolo comunque ci sta, sulla penultima riunione a Torino: è il sigillo
sulla svolta globale. È lungo questa linea che Elkann guida l'incontro con i
soci. È lì che la manterrà Marchionne. Ricorda il presidente, aprendo i lavori:
«La nascita di Fca metterà fine alla vita precaria di Fiat». Non è retorica
neppure questa, tutto sommato. Perché è vero che, alle spalle, ci sono i «i
vent'anni vissuti direttamente o indirettamente» sul filo del baratro in cui il
gruppo ha spesso rischiato di precipitare. Ed è più che una promessa aggiungere
che «oggi per la prima volta abbiamo prospettive diverse, non dobbiamo giocare
una partita per la sopravvivenza, in fondo alla classifica, senza sapere se ci
sarà un domani: oggi abbiamo finalmente la possibilità di giocare una partita
vera». L'omaggio a «mio zio, Umberto Agnelli, che dieci fa ci lasciava»
(significativo «l'abbraccio» dal microfono al cugino-azionista Andrea), è anche
un modo per ribadire che «lui e mio nonno, Giovanni Agnelli, sarebbero molto
orgogliosi di quel che è stato fatto, come lo è tutta la mia famiglia».

All'autore di «quel che è stato fatto», ossia Marchionne, va l'ennesimo
ringraziamento. Raccolto dall'amministratore delegato con un'anticipazione degli
obiettivi che saranno fissati dal piano industriale (Auburn Hills, 6 maggio). Se
Fiat e Chrysler insieme sono «il coronamento del grande progetto di cooperazione
industriale e culturale avviato nel 2009», se grazie ai 4,4 milioni di auto
consegnate nel 2013 (un milione, record storico, per la sola Jeep) «Fca è oggi
il settimo costruttore mondiale», la lunga marcia promessa ha traguardi molto
più ambiziosi: «Oltre sei milioni di veicoli entro il 2018». Nella «totale
autonomia dei singoli marchi». E con il pieno recupero occupazionale in Italia
ben prima di quella data: «L'operazione premium, con Maserati che oggi può
passare all'attacco contro i giganti del settore, dimostra che la strategia
funziona». L'impegno è conseguente: «Far ripartire tutti gli stabilimenti
nazionali. Non prevediamo esuberi. Anzi: con il completamento degli investimenti
a Mirafiori potremo tornare al pieno impiego nel Paese».

© RIPRODUZIONE RISERVATA

LOAD-DATE: April 1, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              30 of 2985 DOCUMENTS



                          Corriere della Sera (Italy)

                             1 aprile 2014 martedì
                               NAZIONALE Edizione

Il Lingotto saluta Gli azionisti da Lotto minimo;
La lente

BYLINE: Giacomo Ferrari

SECTION: ECONOMIA; Pag. 26

LENGTH: 339 parole


La sala del Lingotto che dal 2008 ospita le assemblee degli azionisti Fiat
(prima al Centro Storico di via Chiabrera) si aprirà ancora una volta, nel corso
dell'estate, per sancire la fusione con Chrysler. Poi gli appuntamenti con i
soci lasceranno la sede torinese per una, più consona a una multinazionale,
ubicata ad Amsterdam, nuova sede legale di Fca. Lasciando orfano il piccolo
drappello dei cosiddetti piccoli azionisti che per tradizione partecipano a
questo appuntamento e che negli anni sono stati protagonisti di siparietti e
proposte più o meno curiose. Dal capo reparto che, ai tempi della presidenza di
Giovanni Agnelli, chiedeva immancabilmente all'Avvocato la dotazione di una
bicicletta per spostarsi più agevolmente in fabbrica, all'ingegnere che, munito
di disegni e fogli con complicatissimi calcoli, proponeva il progetto per un
nuovo motore, a suo dire rivoluzionario.

Ieri i pochi superstiti di questa categoria di soci da «lotto minimo»
(proprietari cioè di pochissime azioni) hanno sparato le loro ultime cartucce.
La prossima al Lingotto sarà infatti davvero l'ultima assemblea, ma si tratterà
di una «straordinaria» e come tale si presterà molto meno agli interventi «di
colore». Anche ieri, comunque, non sono mancate le richieste stravaganti. Da
quella di organizzare in futuro voli charter con destinazione Amsterdam in
occasione delle prossime assemblee («No», ha risposto lapidario Marchionne) a
quella del «vecchio alfista» che vorrebbe ad Arese un «hotel a quattro stelle
con vista sul museo dell'Alfa». Il privato che interviene in assemblea è ormai
una specie in via di estinzione. Anche le riunioni degli azionisti non sono più
le stesse. Oggi i risparmiatori privati, piccoli e non, sono sempre più
rappresentati da fondi d'investimento e private bankers. E questo vale in
particolare per Fiat, che si appresta a diventare Fca (Fiat Chrysler
Automobiles), una multinazionale il cui capitale è già oggi per almeno il 45% in
mano a investitori istituzionali europei e americani.

© RIPRODUZIONE RISERVATA

LOAD-DATE: April 1, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              31 of 2985 DOCUMENTS



                          Corriere della Sera (Italy)

                             1 aprile 2014 martedì
                               NAZIONALE Edizione

Il piano industriale e la formula delle tre piattaforme;
La strategia Per il rilancio sul segmento premium la prova delle nuove Alfa
Romeo dopo l'avvio dei modelli Maserati

BYLINE: R.Po.

SECTION: ECONOMIA; Pag. 26

LENGTH: 515 parole



HIGHLIGHT: «Per produrre un'auto nuova investimenti per un miliardo, non si può
sbagliare» Gli stabilimenti La strategiaper i marchie il nodo degli stabilimenti



DALla NOSTRa INVIATa TORINO - C'era il mondo prima della Grande recessione. E
c'è il mondo «dopo»: niente è più uguale e, come dice Sergio Marchionne quasi a
premessa dell'obiettivo-sintesi di «sei milioni di auto entro il 2018», il
banale «copia e incolla del vecchio modo di agire non porterà più al successo».
Vale per l'intero settore manifatturiero. Conta a maggior ragione per chi
costruisce auto. Tenerlo a mente, aggiunge davanti ai soci, quando si affronta
la «rivoluzione industriale» avviata in Fiat cinque anni fa con l'ingresso in
Chrysler e vicina al completamento oggi, vigilia della fusione e del successivo
sbarco a Wall Street. Tenerlo a mente perché, spiega, questo non è solo «il
coronamento di un grande progetto» che approda alla finanza, ma parte dalla
produzione e dall'integrazione di due storiche culture automobilistiche:
vincenti, giura, grazie al fatto che «ognuna conserverà la propria identità e
metterà a disposizione dell'altra i propri punti di forza».

Avviene già. E non c'era altra via, né per Fiat né per Chrysler, che consentisse
di sopravvivere alla crisi. Il confine con l'irrilevanza/ fallimento lo segnano
i numeri del «mondo post» ricordati dall'amministratore delegato. Uno: «Siamo un
settore ad alto impiego di capitale. Sviluppare una nuova vettura vuol dire
investire quasi un miliardo di euro. Con una somma così alta, non ci è permesso
fallire». Due: «La soglia che può garantire un adeguato ritorno economico è di
un milione di auto derivate dalla stessa piattaforma».

Ora. Buona parte del lavoro, su questo punto, Lingotto e Auburn Hills l'hanno
già fatto. «Abbiamo completato la convergenza delle tre architetture principali,
da cui nascerà la maggior parte dei nostri volumi futuri»: così dalla
«piattaforma mini» nascono Panda e 500, la "small" è partita con la 500L e si
allarga ora a Jeep Renegade e 500X di Melfi, la "compact" era stata inaugurata
dalla Giulietta e ha poi fatto da base per Dodge Dart, nuovo Cherokee e nuova
Chrysler 200, le cinesi Viaggio e Ottimo. Poi ci sarà il clou, ovvero il
segmento premium, in via di sviluppo nel polo del lusso Grugliasco-Mirafiori. E
sta lì la vera scommessa, quella che dirà se la strategia «non per deboli di
cuore» eviterà definitivamente altri pericolosi collassi al gruppo. La prova del
nove saranno le prossime Alfa. Ma hanno ragione, Marchionne e John Elkann,
quando dicono che «l'assaggio» della Maserati promette bene: sì, «passare
all'attacco contro i giganti del settore» si può.

Certo, non basta fare belle auto: poi bisogna venderle. E - anche qui Maserati
docet - guadagnarci. Per cui è lo stesso Marchionne a mostrare con un paio di
slide come neppure i volumi, da soli, siano sufficienti.

Dieci anni fa Fiat e Chrysler «sommavano» 4,4 milioni di auto. Esattamente i
livelli di oggi. Ma allora perdevano un miliardo di euro la prima, 500 milioni
la seconda. Oggi, unite, guadagnano 3,4 miliardi. Separate non ci sarebbero mai
arrivate. Chrysler il 2014 non l'avrebbe proprio visto. E se ora la sfida è
confermare il trend, non è detto sia meno complicato.

© RIPRODUZIONE RISERVATA

LOAD-DATE: April 1, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              32 of 2985 DOCUMENTS



                          Corriere della Sera (Italy)

                             1 aprile 2014 martedì
                               NAZIONALE Edizione

«Abbiamo salvato Rcs dal fallimento»;
Editoria Il presidente del Lingotto

BYLINE: S. Bo.

SECTION: ECONOMIA; Pag. 27

LENGTH: 373 parole



HIGHLIGHT: Decisioni Il vertice del Lingotto ha «condiviso totalmente» le
decisioni sulla Rizzoli, «che si sta risanando»


«Rcs un anno fa stava per fallire, i soci hanno dato il via libera al pacchetto
di rifinanziamento, mancava la parte importante per completare l'operazione e
per senso di responsabilità ci siamo impegnati a salvare il gruppo dal
fallimento». Così John Elkann, presidente del Lingotto, ha sottolineato ieri
l'impegno di Fiat nella società che pubblica il Corriere della Sera .

Impegno sul quale, ha detto l'amministratore delegato Sergio Marchionne, «non
c'è stata alcuna divergenza: le decisioni mie e di John Elkann sono totalmente
condivise». Rcs «si sta risanando, la direzione è giusta e io condivido con John
anche la scelta dell'amministratore delegato. Sono anch'io ad e vi assicuro che
non è piacevole leggere di persone, magari soci di minoranza, che ti criticano
tutti i giorni sui quotidiani mentre stanno gestendo al massimo possibile per
fare andare bene le cose. Io darei loro lo spazio per fare ciò che devono. Se
non sono alla pari dell'impegno, il consiglio farà quanto necessario, ma per il
momento bisogna farli lavorare». Marchionne ha poi rimarcato che non c'è «alcuna
intenzione di scorporare Rcs con la quotazione di Fiat Chrysler a New York.
Resterà in pancia».

Sulle ultime decisioni del consiglio Rizzoli, relative alla conversione delle
azioni di risparmio e a una rappresentanza maggiore nel board degli azionisti di
minoranza, Elkann ha detto che in assemblea il Lingotto «voterà a favore»,
aggiungendo che «non ci saranno altri investimenti in Rcs, la società non ne ha
assolutamente bisogno». «Eravamo convinti che Rcs potesse essere una società
normale. C'è stato un dibattito sul tema editori puri o non puri, ma il fatto è
che le società editrici sono bene o mal gestite indipendentemente dall'assetto
proprietario». «La cosa che a Sergio e a me dà più soddisfazione, in una società
che oggi ha più del 30% dell'azionariato in mano a investitori istituzionali, è
che in un anno, da quando abbiamo preso questa responsabilità, le cose vanno
molto meglio. La società anticiperà al 2014 quello che voleva fare nel 2015 e
farà meglio di quello che si aspettava. Lo vediamo anche dall'andamento del
titolo in Borsa: dall'aumento di capitale ha guadagnato il 40%. Sono dati che
confortano».

© RIPRODUZIONE RISERVATA

LOAD-DATE: April 1, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              33 of 2985 DOCUMENTS



                          Corriere della Sera (Italy)

                             1 aprile 2014 martedì
                               NAZIONALE Edizione

Il sindaco di Termini Imerese, appello al premier;
La fabbrica siciliana

SECTION: ECONOMIA; Pag. 27

LENGTH: 101 parole


«Abbiamo un solo obiettivo: andare presto al ministero dello Sviluppo economico
per comprendere a pieno le proposte in campo e per garantire il rinnovo degli
ammortizzatori sociali. Questi anni di attesa composta da parte della nostra
comunità meritano tutta l'attenzione del caso da parte del governo Renzi». Così
il sindaco di Termini Imerese, Salvatore Burrafato, ieri, dopo che Sergio
Marchionne ha ribadito che, per Fiat, si tratta di «un capitolo chiuso dal punto
di vista produttivo» anche se il gruppo farà «tutto ciò che è necessario per
aiutare a completare il passaggio».

© RIPRODUZIONE RISERVATA

LOAD-DATE: April 1, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              34 of 2985 DOCUMENTS



                          Corriere della Sera (Italy)

                              31 marzo 2014 lunedì

Banchieri in trasferta nella City, Italia in vendita;
La stanza dei bottoni

SECTION: CORRIERECONOMIA; Pag. 2

LENGTH: 441 parole



HIGHLIGHT: Il primo libro sulla vicenda di Mps. Gli impegni culturali di Bernabè
e Scaroni


S embra quasi una chiamata alle armi, non un semplice invito. Ma si tratta di
«vendere l'Italia» e l'ambasciatore a Londra, Pasquale Terracciano , ha voluto
fare davvero le cose in grande. Insieme a Marco Gubitosi , partner dello studio
legale Legance, questa mattina al numero 4 di Grosvenor Square Terracciano
accoglierà un centinaio di businessman per «Promuovere investimenti esteri e
crescita in Italia», come recita l'invito. Non sarà però lui il promoter. A
questo ci penseranno i banchieri che nella City hanno trovato fortuna e
notorietà, per i quali Terracciano ha organizzato una tavola rotonda. In
ambasciata ci saranno davvero tutti: da Massimo Della Ragione di Goldman Sachs
ad Andrea Donzelli del Credit Suisse a Umberto Giacometti di Hsbc. E ancora
Stefano Marsaglia di Mediobanca, Diego Pignatelli di Ubs, Vittorio Pignatti
Morano del fondo Trilantic, Francesco Rossi Ferrini di Jp Morgan, Massimiliano
Ruggieri di Morgan Stanley, Federico Aliboni di Bank of America Merrill Lynch,
Giuseppe Baldelli di Deutsche Bank. Con loro Vito Cozzoli del ministero dello
Sviluppo economico, cosponsor dell'evento, Domenico Siclari del ministero
dell'Economia e Maurizio Tamagnini del Fondo strategico italiano.

La partita sul Monte dei Paschi di Siena è ancora in corso ma già fioccano
(oltre alle indagini) le ricostruzioni. Per presentare «I compagni del Monte -
Politici e banchieri di una storia italiana», il libro di Tommaso Strambi, la
fondazione Formiche ospita domani all'Istituto Sturzo, l'ex direttore generale
del Monte Divo Gronchi , Angelo De Mattia , l'ex capo della segreteria di
Antonio Fazio e l'ex senatore Luigi Grillo , entrambi assolti per il processo
Antonveneta, la banca poi finita sotto il controllo di Mps. Al tavolo il
presidente di Formiche, Alberto Brandani , ex presidente della Popolare di
Spoleto, controllata all'epoca da Siena. Politici e banchieri: i signori sì che
se ne intendono.

Manager in gran movimento a ridosso delle nomine. L'ex presidente di Telecom
Franco Bernabè per il momento si limita alle attività culturali, oltre al Mart
di Rovereto che guida dal 2004 ha appena assunto la presidenza del PalaExpo,
l'ente che gestisce il palazzo delle esposizioni a Roma. Anche se in molti in
questi giorni pensano che l'ex numero uno di Telecom non abbia dimenticato
l'antica passione per l'energia. Ma la partita è complessa. Paolo Scaroni , per
esempio, ha preso impegni a Londra addirittura per il 13 maggio, dopo
l'assemblea per le nomine del gruppo. Per allora il Ceo dell'Eni ha in agenda
una conferenza davanti agli ex alunni della Columbia (dove ha ottenuto un Mba
nel '73) .

© RIPRODUZIONE RISERVATA

LOAD-DATE: March 31, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              35 of 2985 DOCUMENTS



                          Corriere della Sera (Italy)

                              31 marzo 2014 lunedì

Dalla «500» extra large alla Giulietta con 150 cavalli;
Ultimo anno

SECTION: CORRIERECONOMIA; Pag. 4

LENGTH: 240 parole


L'ultimo anno interamente italiano di Fiat, il 2013, è stato caratterizzato da
una serie di vicende di rilievo. Ecco le più interessanti.

Gennaio Accordo con Mazda per lo sviluppo e la produzione di un nuovo spider a
trazione posteriore per i marchi Mazda e Alfa Romeo. I veicoli saranno prodotti
in Giappone nello stabilimento di Hiroshima. Il modello Alfa Romeo sarà pronto
nel 2015.

Aprile Al Salone di Shanghai viene presentata la nuova Maserati Ghibli, berlina
top di gamma nel segmento «E».

Giugno Presentata la nuova 500 L Living, la vettura più ampia nella sua
categoria.

Luglio L'amministratore delegato di Fiat, Sergio Marchionne, ha presentato le
attività future dello stabilimento Sevel di Atessa, in Val di Sangro (Abruzzo).
Qui, dove in joint-venture con Psa la Fiat produce attualmente il Ducato, nel
segmento dei veicoli commerciali leggeri, è atteso un investimento di 700
milioni di euro, nell'arco dei prossimi cinque anni.

Agosto Fiat e Itaù Unibanco hanno rinnovato per 10 anni l'accordo di
collaborazione commerciale in Brasile che lega clienti e concessionari Fiat a un
solido partner finanziario, tra i più attivi nell'area sudamericana.

Settembre Presentate al Salone di Francoforte le rinnovate MiTo e Giulietta My,
con le nuove motorizzazioni tra cui il turbo TwinAir da 105 cavalli per la MiTo
e il nuovo 2.0 Jtdm2 da 150 cavalli per la Giulietta. Nuovi anche i sistemi di
infotainment Uconnect.

© RIPRODUZIONE RISERVATA

LOAD-DATE: March 31, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              36 of 2985 DOCUMENTS



                          Corriere della Sera (Italy)

                              31 marzo 2014 lunedì

Fiat si cambia Soci a Torino. Per l'ultima volta;
Svolte Oggi l'assemblea per l'approvazione del bilancio 2013, un evento che
chiude un'epoca. Poi inizia la lunga marcia per lo sbarco a Wall Street

BYLINE: raffaella polato

SECTION: CORRIERECONOMIA; Pag. 4

LENGTH: 704 parole



HIGHLIGHT: Il Lingotto resterà l'head quarter per l'Europa, ma gli stabilimenti
produrranno per l'export. Azionisti esteri già a quota 45% Sarà inglese la base
fiscale, ad Amsterdam la sede legale


Oggi, ore 11, Lingotto: ultimo bilancio a Torino. Non ce ne saranno altri, da
approvare in città (e dentro i confini della Repubblica). La storia societaria
che dal 1899 Fiat ha scritto qui, capoluogo del Piemonte ma anche prima capitale
d'Italia, chiude di fatto con l'assemblea in scena stamattina il «volume uno»:
quello concentrato sulla lunghissima fase di un'azienda in tutto e per tutto
essenzialmente nazionale.

Era un limite, e da tempo, per moltissimi aspetti. Era un freno allo sviluppo,
pagato con il rischio bancarotta del 2003-2004. Perciò, per evitare il
fallimento che l'eccessiva dipendenza da un unico mercato (peraltro in crisi)
avrebbe garantito, cinque anni fa Sergio Marchionne e John Elkann hanno tentato
l'azzardo dell'unica mossa possibile in quelle condizioni: l'apertura concreta,
oltre il Brasile e non solo a parole, al campo di gara della concorrenza
globale.

Colpo grosso

Hanno trovato l'irripetibile occasione Chrysler. Che sarebbe potuta essere il
definitivo passo falso (a quel punto mortale) verso la débacle assoluta: non a
caso a Marchionne davano del folle, nel settore. Quella follia ha invece
funzionato. Alla grande. Ed è adesso, 2014, che si chiude il primo cerchio della
visione «disegnata» a partire dal 2008-2009 tra il Lingotto e Auburn Hills. Il
gruppo che industrialmente è già multinazionale a tutti gli effetti, continuerà
ad avere a Torino l'head quarter per l'Europa e in Italia la principale base
produttiva del Vecchio Continente (con ambizioni di export in tutto il mondo).
Ma finisce qui: solo un capitolo, per quanto cruciale, di una storia più ampia.
Non si scriverà più soltanto a Torino. All'internazionalizzazione del lato
industriale seguirà l'internazionalizzazione del piano societario e finanziario:
dalla Borsa di quotazione, alla base legale, alla sede fiscale. E se è vero che
è un processo nella sostanza già cominciato, e anzi ormai vicino alla
conclusione, altrettanto certo è che, di fatto, simbolicamente comincia oggi.

Non è proprio l'ultima assemblea torinese, quella di stamattina. Ce ne sarà
ancora una, verso l'estate e dunque dopo la presentazione del piano industriale
(6 maggio a Detroit), più importante perché in discussione non ha l'ordinaria
amministrazione di un bilancio da approvare ma l'atto che più di ogni altro
rappresenta (e formalizza) la svolta del Lingotto: la fusione tra Fiat e
Chrysler in quell'unica entità che da tre mesi ormai si chiama Fiat Chrysler
Automobiles. Poi, intorno a fine anno, inizio del 2015 al massimo, il culmine
del processo: lo sbarco al New York Stock Exchange. Già per allora, però, i soci
non si incontreranno più a Torino. Già dal prossimo bilancio - che per le tasse
«dipenderà» dalla legislazione britannica perché inglese è la nuova base fiscale
- se vorranno partecipare al voto dovranno prendere un aereo e volare verso la
nuova sede legale. Amsterdam.

Fonte istituzionale

Nessun problema per gli investitori istituzionali e internazionali, ossia il
grosso degli azionisti: secondo gli ultimi dati, contenuti nella relazione
finanziaria relativa al 2013, i soli «istituzionali Ue ed extra Ue» detenevano
oltre il 45% di Fca. Ed è anche per allargare ulteriormente la platea dei soci
global - oltre naturalmente che per aver accesso al primo mercato mondiale dei
capitali - che Marchionne ed Elkann puntano le loro carte borsistiche su Wall
Street.

Per i piccoli risparmiatori italiani invece sì, è chiaro che il problema c'è.
Per loro la spesa di un viaggio in Olanda sarebbe una barriera probabilmente
insormontabile. Il punto però è: in assemblea ci sono andati e ci vanno sul
serio, fin qui, i «veri» piccoli risparmiatori? La risposta è no: i «veri» sono
sempre stati pochissimi. Di quei pochissimi, i più sono figure note nel circuito
azionario italiano come «professionisti» (e a volte «disturbatori») delle
riunioni societarie. Le caratteristiche che li rendono tali sono le seguenti:
girano i meeting di tutti i principali gruppi, spesso possiedono un solo titolo
o non vanno oltre il lotto minimo, sempre afferrano il microfono e si esibiscono
all'infinito. Tenerlo presente, oggi, se saranno loro - ed è quasi certo - a
sollevare la questione della democrazia assembleare.

© RIPRODUZIONE RISERVATA

LOAD-DATE: March 31, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              37 of 2985 DOCUMENTS



                          Corriere della Sera (Italy)

                             30 marzo 2014 domenica
                               NAZIONALE Edizione

Banco Popolare, via al maxiaumento;
La ricapitalizzazione Nuove risorse per 1,5 miliardi. In assemblea oltre
diecimila piccoli azionisti. Vertici riconfermati

BYLINE: Stefano Righi

SECTION: ECONOMIA; Pag. 25

LENGTH: 614 parole



HIGHLIGHT: Spuntano BlackRock e Goldman. Saviotti: dagli investitori Usa ok al
piano


VERONA - Il Banco Popolare inaugura la stagione degli aumenti di capitale. Con
un'operazione da 1,5 miliardi di euro, che prenderà il via domattina per
concludersi il 17 aprile, l'istituto di credito presieduto da Carlo Fratta
Pasini si allinea alle richieste della Banca centrale europea sulla via
dell'Unione bancaria. Un'operazione approvata a larghissima maggioranza dai
soci, che prevede l'assegnazione di 17 nuove azioni ordinarie ogni 18 azioni
possedute. I nuovi titoli saranno emessi a 9 euro l'uno, con uno sconto del 30,7
per cento rispetto al prezzo teorico (Terp) calcolato sulle chiusure dello
scorso 26 marzo.

L'aumento parte sotto auspici favorevoli: venerdì in Borsa il titolo ha chiuso
con un aumento del 6,95 per cento a 18 euro, con acquisti consistenti che
l'amministratore delegato Pierfrancesco Saviotti ha detto essere «provenienti da
investitori istituzionali americani, che rivelano un sentiment positivo nei
confronti del nostro piano industriale». Il fondo BlackRock, già entrato nel
capitale di Intesa, Unicredit e Mps, ha così centrato il suo quarto obiettivo
sul mercato del credito italiano rilevando l'1,34% del capitale. A fianco di
Goldman Sachs con il 2,12%. L'operazione di aumento è comunque garantita da un
consorzio coordinato e diretto da Mediobanca e Ubs, cui parteciperanno, a vario
titolo, altre 19 istituzioni finanziarie italiane e internazionali.

Ma l'assemblea di ieri è stata anche l'occasione per cambiare profilo a uno dei
maggiori gruppi popolari italiani, nel corso di una giornata che ha visto il
coinvolgimento, tra Verona e le sedi collegate di Novara, Lodi, Lucca e Modena
di oltre 11 mila soci presenti e di oltre 23 mila per delega, arrivati anche con
una ventina di pullman fin dal primo mattino. La fusione per incorporazione di
Banca Italease e del Credito Bergamasco ridisegna infatti il Banco e, come ha
sottolineato Fratta Pasini, «conclude un percorso che ci ha portato al
superamento del modello federale. Soprattutto, la fusione del Creberg, pur in
una situazione che permane complessa, rappresenta la presa di coscienza che,
quella che poteva essere un'alternativa all'aumento di capitale, non è più una
strada praticabile, è una situazione chiusa».

Fratta Pasini fa riferimento a un'annata che si è conclusa con un bilancio in
rosso per 590 milioni di euro, ma che dovrebbe rappresentare il punto di svolta.
«Abbiamo elaborato un piano industriale - ha sottolineato Saviotti - aggressivo
ma concreto, che parte dal presupposto che ci sia la ripresa dell'economia. Non
abbiamo bisogno di un boom, per centrare il nostro obiettivo di un utile pari a
600 milioni alla fine del 2016, ci basta una ripresina...». I primi segnali,
timidamente, vengono registrati: i dati non ufficiali dei primi due mesi e mezzo
dell'anno vedono i mutui in crescita del 18 per cento e l'erogato in favore
delle mid corporate in crescita del 105 per cento, da 244 a 500 milioni di euro.
«Ma la domanda è ancora debole - evidenzia Saviotti - speriamo nei prossimi
mesi. Il Banco ha solo l'8,9 per cento dei propri impieghi nel large corporate e
150 mila clienti affidati con somme tra 10 e 50 mila euro. E' la fascia di mezzo
che deve dare i segnali più importanti».

L'operazione di aumento che parte domani porterà il Banco a un indice Common
equity del 10,8 per cento, ben superiore ai livelli richiesti dalla Bce. «Una
ritrovata solidità che ci servirà per fare meglio il nostro lavoro sul
territorio - ha concluso Saviotti -. Acquisizioni? Solo se ci capiterà
l'occasione, non certo per rispondere a suggerimenti». Sia Saviotti che Fratta
Pasini sono stati confermati nell'incarico con oltre 21 mila voti favorevoli.

© RIPRODUZIONE RISERVATA

LOAD-DATE: March 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              38 of 2985 DOCUMENTS



                          Corriere della Sera (Italy)

                             30 marzo 2014 domenica
                               NAZIONALE Edizione

E al Lingotto va in scena l'ultima assemblea;
I conti L'addio a Torino dopo 115 anni

BYLINE: Raffaella Polato

SECTION: ECONOMIA; Pag. 27

LENGTH: 536 parole


Domani, ore 11, Lingotto: ultimo bilancio a Torino. Non ce ne saranno altri, da
approvare in città (e dentro i confini della Repubblica). La storia societaria
che dal 1899 Fiat ha scritto qui chiude di fatto con l'assemblea in scena
stamattina il "volume uno": quello concentrato sulla lunghissima fase di
un'azienda in tutto e per tutto essenzialmente nazionale. Era un freno allo
sviluppo, pagato con il rischio bancarotta del 2003-2004. Perciò, per evitare il
fallimento che l'eccessiva dipendenza da un unico mercato (peraltro in crisi)
avrebbe garantito, cinque anni fa Sergio Marchionne e John Elkann hanno tentato
l'azzardo dell'unica mossa possibile in quelle condizioni: l'apertura concreta,
oltre il Brasile e non solo a parole, al campo di gara della concorrenza
globale.

Hanno trovato l'irripetibile occasione Chrysler. Che sarebbe potuta essere il
definitivo passo falso verso la débacle assoluta: non a caso a Marchionne davano
del folle, nel settore. Quella follia ha invece funzionato. Alla grande. Ed è
adesso, 2014, che si chiude il primo cerchio della visione "disegnata" a partire
dal 2008-2009 tra il Lingotto e Auburn Hills. Il gruppo che industrialmente è
già multinazionale a tutti gli effetti, continuerà ad avere a Torino l'head
quarter per l'Europa e in Italia la principale base produttiva del Vecchio
Continente (con ambizioni di export in tutto il mondo). Ma finisce qui: solo un
capitolo, per quanto cruciale, di una storia più ampia. Non si scriverà più
soltanto a Torino. All'internazionalizzazione del lato industriale seguirà
l'internazionalizzazione del piano societario e finanziario: dalla Borsa di
quotazione, alla base legale, alla sede fiscale. E se è vero che è un processo
nella sostanza già cominciato, e anzi ormai vicino alla conclusione, altrettanto
certo è che, di fatto, simbolicamente comincia domani.

Non è proprio l'ultima assemblea torinese, quella di domani mattina. Ce ne sarà
ancora una, verso l'estate e dunque dopo la presentazione del piano industriale
(6 maggio a Detroit), più importante perché in discussione non avrà l'ordinaria
amministrazione di un bilancio da approvare ma l'atto che più di ogni altro
rappresenta la svolta del Lingotto: la fusione tra Fiat e Chrysler in
quell'unica entità che da tre mesi ormai si chiama Fiat Chrysler Automobiles.
Poi, intorno a fine anno, inizio del 2015 al massimo, il culmine del processo:
lo sbarco al New York Stock Exchange. Già per allora, però, i soci non si
incontreranno più a Torino. Già dal prossimo bilancio - che per le tasse
dipenderà dalla legislazione britannica perché inglese è la nuova base fiscale -
se vorranno partecipare al voto dovranno prendere un aereo e volare verso la
nuova sede legale. Amsterdam.

Nessun problema per gli investitori istituzionali e internazionali, ossia il
grosso degli azionisti: secondo gli ultimi dati, contenuti nella relazione
finanziaria sul 2013, i soli «istituzionali Ue ed extra Ue» detenevano oltre il
45% di Fca. Ed è anche per allargare ulteriormente la platea dei soci global -
oltre naturalmente che per aver accesso al primo mercato mondiale dei capitali -
che Marchionne ed Elkann puntano le loro carte borsistiche su Wall Street.

© RIPRODUZIONE RISERVATA

LOAD-DATE: March 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              39 of 2985 DOCUMENTS



                          Corriere della Sera (Italy)

                             30 marzo 2014 domenica
                               NAZIONALE Edizione

«La nuova Alfa è pronta Sarà per tutti i mercati»;
Strategie Il capo del Centro stile Fiat Chrysler: sfrutteremo tutte le sinergie
del gruppo

BYLINE: Bianca Carretto

SECTION: ECONOMIA; Pag. 27

LENGTH: 700 parole



HIGHLIGHT: Ramaciotti: modelli a lezione da Ferrari e Maserati Obiettivi Le
nuove automobili puntano a una clientela di fascia alta con il concetto di
turismo sprint


«Vede questo cofano? Fa parte del concept dell'Alfa Romeo Canguro, del 1964,
costruito sul telaio della TZ2, da Bertone, ma disegnato da Giorgetto Giugiaro
che, a quei tempi lavorava dal carrozziere di Grugliasco - spiega Lorenzo
Ramaciotti, il capo del Centro Stile di Fiat Chrysler Automobiles -. Ho trovato
qui l'ispirazione per lo stile delle future Alfa. Questo stiamo realizzando per
il nostro marchio, forme levigate e raffinatezza tout- court».

Come si costruisce lo stile di un brand globale?

«Tutti i nostri marchi sono globali, nessuno escluso, è il prodotto che si
sostiene da solo, con dei caratteri riconosciuti ovunque. Non penso ad una Jeep
per la Cina, per l'America o per l'Europa, interpreto le indicazioni che ricevo
da tutti i settori dell'azienda, ma progetto una Jeep o una Maserati, entrambe
vetture esclusive, una con radici e valori americani, l'altra fortemente
italiani. Nel caso dell'Alfa, Sergio Marchionne ci ha ridato il sogno, il nostro
compito è dare sembianze a questo sogno, il designer è un mediatore di parole».

Con chi lavora?

«Siamo una squadra, costituita da giovani pieni di entusiasmo e con un forte
spirito di appartenenza. Sa chi ha disegnato la Maserati Alfieri vista a
Ginevra? Un giovane di 25 anni, di cui per ora non facciamo il nome, un vero
talento. Io ci metto l'esperienza, altri lavorano a diretto contatto dei miei
collaboratori Roberto Giolito e Marco Tencone».

Le nuove Alfa a chi sono destinate?

«Si posizioneranno nella fascia alta del mercato con una serie di modelli che
sfrutteranno le sinergie di tutto il gruppo. Ferrari è stato il primo ed unico
brand mondiale, interpreta lo sport puro, Maserati, più europea, è il simbolo
del gran turismo, le Alfa saranno vetture per un turismo sprint, veloce».

Concorrenti della 4C?

«No, assolutamente. La 4C, sia nella versione coupé che spider, è la
declinazione di uno solo linguaggio, è testimone dello spirito dell'Alfa Romeo,
è il segnalibro su cui costruiremo il futuro del marchio. Il piano industriale
che Marchionne illustrerà il 6 maggio indicherà le caselle destinate ad ogni
modello, nei vari segmenti».

Era stato chiamato a ridisegnare l'Alfa sei anni fa.

«Marchionne mi aveva chiesto di occuparmi della ristrutturazione del Centro
Stile, pensavo di rimanere due anni, al massimo tre. Sono rimasto qui per
rilanciare il sogno. Ora siamo pronti, gli scettici saranno smentiti: le Alfa
nasceranno in Italia, con ambizioni non solo europee».

Anche il marchio Fiat continuerà ad avere una vocazione internazionale?

«Certo. Ci accusano di fare soltanto 500, ma siamo tornati negli Stati Uniti con
un'auto-icona. Sapevamo benissimo che non avremmo raggiunto numeri sbalorditivi,
è pur sempre un'auto di nicchia, ma piace. La 500 L in Europa è già leader del
suo segmento e un' alternativa alla city car».

La Cina rimane ancora un mercato complesso?

«È un continente in cui alcune città sono proiettate nel futuro, le campagne
invece restano ferme all'800. Stiamo realizzando auto per una parte di questo
paese, la Viaggio, costruita per quel mercato, è l'evoluzione di un'auto
europea, con parametri diversi solo per l'altezza e per lo spazio posteriore che
i cinesi vogliono abbondanti».

© RIPRODUZIONE RISERVATA

Lorenzo Ramaciotti, nato a Modena nel 1948, è un designer italiano. Dopo essersi
laureato in ingegneria meccanica al Politecnico di Torino, nel 1973 entra in
Pininfarina, dove gli viene affidata la responsabilità della realizzazione di
modelli e prototipi automobilistici. Nel 1982 diventa vicedirettore della
Pininfarina Studi e Ricerche di Cambiano, e successivamente nel 1988 viene
nominato direttore generale e responsabile del design dell'azienda, carica che
ricopre per diciassette anni. In questo periodo, sotto la sua supervisione
nascono alcune delle Ferrari più famose degli anni novanta e duemila, come la
456 (1992), la 550 Maranello (1996) e la 360 Modena (1999). Dopo trentadue anni
in Pininfarina nel 2005 annuncia le dimissioni con l'intenzione di ritirarsi a
vita privata, ma nel 2007 accetta la proposta dell'amministratore delegato di
Fiat Group, Sergio Marchionne, e dal 1º giugno dello stesso anno assume il ruolo
di responsabile generale del Centro Stile Fiat, poi Fca.

LOAD-DATE: March 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              40 of 2985 DOCUMENTS



                          Corriere della Sera (Italy)

                             27 marzo 2014 giovedì
                                BERGAMO Edizione

Fermati per controlli confessano un furto;
Arzago

SECTION: TREVIGLIO E BASSA; Pag. 7

LENGTH: 171 parole


Fermati dai carabinieri si autodenunciano per il furto di 10 sacchi di
sanpietrini. Il fatto è successo ad Arzago lungo la via per Casirate nella tarda
serata di martedì. Mancavano pochi minuti a mezzanotte quando i militari della
stazione di Caravaggio, impegnati in un normale posto di controllo, hanno
intimato l'alt ad una Fiat Punto su cui viaggiavano due italiani. A bordo, C.P.
di 40 anni e M. C. di 39, entrambi residenti a Romano di Lombardia. I due, alla
richiesta di mostrare i documenti, sono apparsi particolarmente nervosi e poco
dopo non hanno resistito. «Abbiamo rubato, lo confessiamo» hanno detto
all'esterrefatto brigadiere mostrando il bottino che avevano sui sedili
posteriori e nel bagagliaio: dieci sacchi pieni di cubetti di porfido dal peso
di 25 chilogrammi l'uno provenienti da un cantiere di Casirate. I due sono stati
accompagnati al comando dove sono stati identificati: risultano noti alle forze
dell'ordine. I sanpietrini sono stati sequestrati in attesa di riconsegnarli al
legittimo proprietario.

LOAD-DATE: March 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              41 of 2985 DOCUMENTS



                          Corriere della Sera (Italy)

                            26 marzo 2014 mercoledì
                                MILANO Edizione

Gli operai di Balestrini quarant'anni dopo;
Upcycle Café Questa sera reading e incontro con l'autore di «Vogliamo tutto»

BYLINE: Alessandro Beretta

SECTION: TEMPO LIBERO; Pag. 13

LENGTH: 316 parole



HIGHLIGHT: C'era una volta la Fiat «Racconto un'epoca che è radicalmente
cambiata, e oggi non sembra più esserci una possibilità di rivolta»


Slogan di un momento di rivolta, ma anche snodo fondamentale del romanzo
sperimentale italiano, «Vogliamo tutto» (Mondadori) di Nanni Balestrini rimane
un ottimo crocevia per pensare, anche narrativamente, al racconto del lavoro e
della rabbia. Così, stasera, alle ore 19.30 all' Upcycle Café (via Ampère 59,
tel. 02.83.42.82.68) , la storia dell'operaio Alfonso Natella - creata
rimontando la sua testimonianza - viene rimessa in scena dai ragazzi di
NomadidiParole, mentre Balestrini, milanese classe 1935, sarà presente per
parlarne. Il libro apparso per Feltrinelli nel 1971, è tutt'oggi testimonianza e
messaggio attuale.

«Racconto un'epoca che è radicalmente cambiata, anche nel mondo del lavoro,
quando alla Fiat Mirafiori c'erano 150.000 operai e un conflitto sociale reale:
tutto questo non c'è più», dice Balestrini. «Ma per i giovani lettori che ho
incontrato, rimane viva la carica di rivolta del protagonista che oggi
scarseggia. Anche se le condizioni lavorative sono peggiorate, non sembra più
esserci una possibilità di rivolta». Oggi, secondo l'autore, quella carica non
c'è più, nemmeno tra i lavoratori più fragili «perché manca l'unità fisica e
ideologica. I precari sono lavoratori parcellizzati, senza nessuna unione, e gli
immigrati sono ancora più solitari, cercano un lavoro e quando lo trovano
difficilmente iniziano a protestare per avere altri diritti. Bisogna trovare
un'alternativa di rivolta». Paradossalmente il «Vogliamo tutto» degli operai di
un tempo, può essere applicato ai consumatori d'oggi... «È un'abilità del
capitalismo che ne ha capovolto il senso. Nel motto degli operai c'era il
desiderio di godere del frutto del loro lavoro e non solo delle briciole. Il
"vogliamo tutto" dei consumatori è figlio del capitale: dovete volere tutte le
merci che produciamo e comprarle. Anche se oggi, in periodo di crisi, non credo
funzioni più».

© RIPRODUZIONE RISERVATA

LOAD-DATE: March 26, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              42 of 2985 DOCUMENTS



                          Corriere della Sera (Italy)

                            26 marzo 2014 mercoledì
                               NAZIONALE Edizione

Modello Mps per Carige, mette sul mercato il 5-6%;
Sussurri & Grida

SECTION: ECONOMIA; Pag. 29

LENGTH: 723 parole


(f.d.r.) Il copione è simile a quello seguito a Siena. Anche la Fondazione
Carige per uscire dalle secche dei debiti si prepara a vendere subito sul
mercato una quota del suo cespite principale, Banca Carige; per provare a
ripagare le banche creditrici, per poi attendere gli eventi (ossia l'aumento di
capitale) prima di decidere cosa fare della quota residua. Lunedì prossimo il
consiglio dell'Ente ligure dovrebbe dare il via libera a un accelerated
bookbuilding per collocare un 5-6% del capitale di Carige. Una mossa che
porterebbe la sua quota sotto al 40%. Il pacchetto vale circa 70 milioni di euro
ai prezzi attuali di Borsa, con cui la Fondazione guidata da Paolo Momigliano
potrebbe dare un taglio netto all'esposizione bancaria, che è in prevalenza nei
confronti di Mediobanca, che ha raggiunto i 100 milioni di euro (più una linea
di credito di 40 milioni di Banca Carige che è stata però ridotta). Lunedì
prossimo sarà anche la giornata in cui l'amministratore delegato di Banca
Carige, Piero Montani, si recherà in visita di lavoro alla Fondazione per
illustrare il nuovo piano strategico che sarà sottoposto domani al consiglio di
amministrazione della banca.

L'incontro, secondo le attese della vigilia potrebbe essere decisivo per la
definizione delle prossime mosse dell'ente che, una volta messo in sicurezza il
bilancio, deve valutare se e quanto sottoscrivere dell'aumento di capitale da
800 milioni previsto per giugno.

© RIPRODUZIONE RISERVATA

Veneto Banca alla ricerca di 850 milioni

(f.mas. ) Ha resistito finché ha potuto. Ma ieri anche Veneto Banca ha dovuto
prendere atto della realtà comune a tutto il sistema bancario italiano: la
necessità di rafforzare il patrimonio in vista degli esami della Bce. Così
l'istituto popolare di Montebelluna guidato da Vincenzo Consoli ha varato
un'operazione da complessivi 850 milioni di euro, suddivisi tra un aumento di
capitale vero e proprio da massimi 500 milioni e una conversione del bond
convertibile da 350 milioni. I soci dovrebbero dare il via libera all'operazione
all'assemblea di sabato 26 aprile, così da far partire l'operazione in estate.
Contemporaneamente il consiglio porterà avanti «le attività volte alla migliore
valorizzazione di Banca Intermobiliare (Bim), attraverso la cessione del
pacchetto di controllo», è scritto nella nota dell'istituto. Tutto pur di
evitare l'esito temuto a Montebelluna, quello dell'integrazione con un'altra
realtà, a cominciare dalla vicina Popolare di Vicenza. Non a caso Consoli ha
parlato di prospettive «stand alone» per l'istituto. L'obiettivo è arrivare a un
livello di patrimonio del 9,5% entro giugno. Anche il bilancio 2013 approvato
ieri rispecchia le pulizie in atto nelle banche italiane: il risultato finale è
di una perdita di 96,1 milioni di euro dopo 459 milioni di euro di rettifiche
complessive, di cui 354 sui crediti deteriorati.

© RIPRODUZIONE RISERVATA

Borsa, la carica degli stranieri allo Star

(f.ch.) Le società quotate sullo Star piacciono agli stranieri. Da Amber Capital
Uk a Jp Morgan Asset Management, da Ennismore a Camomille, in base a uno studio
di Ir Top su dati Consob (febbraio 2013-4 marzo 2014) sono 13 i nuovi
investitori esteri venuti a fare shopping sul segmento di Borsa Italiana,
attratti soprattutto per i settori dei beni personali e della casa (Moleskine,
B&C Speakers) e dei beni e servizi industriali (Ansaldo Sts, Cembre).
Complessivamente sullo Star sono presenti 60 investitori istituzionali, di cui
48 stranieri e 12 italiani, che detengono 96 partecipazioni rilevanti (87 un
anno fa). Il valore totale degli investimenti è di 2,4 miliardi di euro, pari al
9% della capitalizzazione complessiva del segmento. Gli investitori esteri sono
l'80% del totale, per un investimento complessivo di circa 2 miliardi di euro.
«Secondo la nostra analisi - spiega Anna Lambiase, amministratore delegato di IR
Top - aumenta l'interesse degli investitori istituzionali esteri sul segmento
Star e cresce l'attenzione per le small cap: il 56% delle partecipazioni è
concentrato sulle società con capitalizzazione inferiore ai 200 milioni, segno
di un rinnovato interesse verso le Pmi». Tra gli stranieri che hanno aumentato
le proprie partecipazioni c'è Norges Bank, che con un totale di otto società
investite sullo Star si conferma fra gli investitori più attivi.

© RIPRODUZIONE RISERVATA

LOAD-DATE: March 26, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              43 of 2985 DOCUMENTS



                          Corriere della Sera (Italy)

                             25 marzo 2014 martedì
                               NAZIONALE Edizione

Il ministro Guidi: il made in Italy chiave della ripresa;
La visita allo stabilimento Maserati di Grugliasco

SECTION: PRIMO PIANO; Pag. 9

LENGTH: 99 parole


«Sono grata agli amici della Fiat che mi hanno dato l'occasione di conoscere un
impianto dove l'altissima tecnologia dei macchinari esalta la straordinaria
qualità della manodopera italiana». Così il ministro dello Sviluppo Federica
Guidi, dopo la visita allo stabilimento Giovanni Agnelli della Maserati a
Grugliasco. «Qui nasce un prodotto eccezionale, ricco di storia - ha osservato -
che contribuisce a diffondere nel mondo il fascino e la potenza del made in
Italy che con il suo successo è il motore della crescita delle esportazioni
italiane, elemento chiave per la ripresa». (foto Ansa)

LOAD-DATE: March 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              44 of 2985 DOCUMENTS



                          Corriere della Sera (Italy)

                             25 marzo 2014 martedì
                               RIBATTUTA Edizione

Ferrari, utile a 246 milioni Montezemolo confermato;
Made in Italy

SECTION: ECONOMIA; Pag. 27

LENGTH: 152 parole


Ferrari rinnova il board con quattro manager della controllante Fiat e conferma
alla presidenza Luca Cordero di Montezemolo (foto ). Il nuovo consiglio di
amministrazione è stato votato dall'assemblea che ha approvato il bilancio 2013
chiuso con un utile netto di 246 milioni. Riconfermati l'azionista di minoranza
Piero Ferrari (vicepresidente), Amedeo Felisa amministratore delegato, Sergio
Marchionne, Al Mubarak Khaldoon Khalifa, Alfredo Altavilla, Richard Palmer,
Eduardo Humberto Cue, Marco Piccinini. I nuovi ingressi sono i manager del
gruppo Fiat Harald J. Wester, Scott Garberding, Antonio Picca Piccon e Giorgio
Fossati, che prendono il posto di Gianni Coda, Christopher Gent, Paolo Monferino
e Lindsay Owens Jones. Rinnovato anche il collegio sindacale: Ignazio Carbone
(presidente), Paolo Piccatti e Piergiorgio Re (con Giorgio Cavalitto e Paolo
Claretta Assandri supplenti).

© RIPRODUZIONE RISERVATA

LOAD-DATE: March 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              45 of 2985 DOCUMENTS



                          Corriere della Sera (Italy)

                              24 marzo 2014 lunedì
                               NAZIONALE Edizione

Gemelle diverse;
Anteprima Frutto dell'alleanza nippo-francese, sono costruite nello stesso
stabilimento in Repubblica Ceca

BYLINE: Alessandro

SECTION: MOTORI; Pag. 42.43

LENGTH: 668 parole



HIGHLIGHT: Strategia L'obiettivo delle Case è condividere i costi di sviluppo e
sfruttare le economie di scala L'esperimento Sulle strade di Roma, per capire
che cosa dovrebbe essere una moderna auto da città

Aygo, C1 e 108: tre citycar rinnovate Uguali in tutto tranne che nel design


MILANO - Se fosse un libro, s'intitolerebbe Piccole donne di Kolín . Un racconto
che comincia nel 2001, con la firma dell'accordo tra due cugine francesi,
Citroën e Peugeot, e un'amica giapponese, Toyota. Un'intesa a tre per costruire
un'auto da vendere sotto i rispettivi marchi. Un anno dopo l'intesa diventa
alleanza a tutti gli effetti, con la posa a Kolín, 80 chilometri a est di Praga,
Repubblica Ceca, della prima pietra dell'impianto produttivo da cui usciranno la
Citroën C1, la Peugeot 107 e la Toyota Aygo e frutto dell'investimento di 1,5
miliardi di euro. L'obiettivo è condividere i costi di sviluppo e sfruttare le
economie di scala per trarre profitti anche da una city car. La stessa strada
percorsa ieri da Fiat e Ford (500 e Ka) e oggi da Renault e Mercedes (Twingo e
Smart).

Nel 2005 la storia entra nel vivo. A Kolín sono le 6.30 del 28 febbraio, le
linee si avviano e qualche minuto dopo escono una C1 rossa, una 107 gialla e
un'Aygo argento. Un mese prima era stata avviata la produzione del motore
comune: un tre cilindri a benzina da 67 cavalli, progettato e sviluppato dalla
Toyota. Da allora sono oltre 2,5 milioni le auto uscite dai cancelli di Kolín.

Le ultime pagine del racconto sono fresche di stampa. Salone di Ginevra 2014,
pochi giorni fa: le tre alleate presentano la seconda generazione delle Piccole
donne di Kolín . A capo del progetto tecnico c'è David Terai, un capo ingegnere
di Toyota che di giapponese ha ben poco, a cominciare dal luogo di nascita,
l'Australia. In azienda lo chiamano «l'uomo delle alleanze»: è lui che ha
gestito i rapporti con gli americani della Gm per condividere la fabbrica Nummi
a Fremont, in California.

Terai vive abitualmente fuori dai rigidi schemi orientali e per impostare il
progetto franco-nipponico s'ispira - sorpresa - all'Italia. Con tre colleghi,
lui su un'Aygo, gli altri su auto concorrenti, comincia a girare per le strade
di Roma, per capire che «cosa» dovrebbe essere una vera, moderna auto da città.
È da questo test che nascono le idee di base: aumentare la coppia motrice per
gestire al meglio le brevi accelerazioni cittadine e incrementare l'angolo di
sterzata per muoversi più agilmente nello stretto e in parcheggio. Ed è sempre
sui sanpietrini romani che Terai decide di irrigidire la barra antirollio (per
dare maggiore stabilità), lasciando però la giusta escursione alle sospensioni
(per garantire il comfort sulle sconnessioni stradali).

Il comfort è un'area molto importante per questa sfida. Si tratta di rendere i
sedili più comodi rispetto ai precedenti: «In Psa si sono dimostrati imbattibili
sugli acquisti. Non credevo si potesse arrivare a una soluzione di grande
qualità a un prezzo così contenuto», spiega Terai.

Chi ha partecipato al progetto racconta l'altra parte della storia: lo scontro,
in alcuni casi duro, sul piano di carico del bagagliaio. La soglia più bassa,
reclamata da qualcuno, costringeva ad aumentare le dimensioni del lunotto in
vetro che fa da portellone, rendendo necessario un pannello per dare più
rigidità e facendo aumentare peso e costi. Alla fine l'equilibrio viene
raggiunto: soglia abbassata quanto basta a non compromettere la stabilità del
cristallo.

Definita la parte tecnica, tutto passa ai designer, che devono diversificare le
tre auto più di quanto non lo fossero ieri. «Se dieci anni fa, a distinguerle,
era sufficiente il marchio, oggi questo non sarebbe più accettabile», spiega
Carlo Bonzanigo, responsabile dello stile della Citroën C1. Più libertà, ma
patti chiari: «Come quando tre famiglie vanno in vacanza insieme - spiega
Bonzanigo -: si deve programmare tutto prima, per evitare incomprensioni
durante». A vedere i risultati, l'obiettivo è stato centrato: la C1 è «ispirata
al modernismo» (Bonzanigo); la 108 (un numero in più rispetto alla 107 per
tenere il passo con il resto della gamma Peugeot) è più classica; l'Aygo è più
rivoluzionaria. A decidere chi ha scelto la strada migliore, a questo punto,
sarà il mercato.

Marchetti Tricamo

© RIPRODUZIONE RISERVATA

LOAD-DATE: March 24, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              46 of 2985 DOCUMENTS



                          Corriere della Sera (Italy)

                              24 marzo 2014 lunedì

Economia verde, italiani a tavola con Carlo;
La stanza dei bottoni

SECTION: CORRIERECONOMIA; Pag. 2

LENGTH: 480 parole



HIGHLIGHT: Cena per trenta a casa del principe di Galles. Gli inviti di Canè e i
tweet di Stagnaro


Invito a cena a casa del Principe per i «paladini» della sostenibilità. Lunedì
scorso Carlo d'Inghilterra ha aperto i portoni della sua residenza privata alla
Clarence House a 30 selezionatissimi ospiti per celebrare i risultati della
Prince of Wales' International Sustainability Unit , l'organizzazione per lo
sviluppo sostenibile fondata nel 2010 dall'erede al trono. Un'occasione unica
per fare networking . Ai tavoli sono stati notati l'ex premier armeno, Armen
Sarkissian , oggi a capo della potente organizzazione Eurasian House, accanto a
F erit Sahenk , l'uomo più ricco della Turchia e l'ex candidato alla Casa
Bianca, Ross Perot . Anche l'Italia ha messo però la sua bandiera. Il prezioso
cartoncino è stato spedito a Isidoro Lucciola , il superconsulente socio di
Alessandro Profumo nella Appeal Strategy & Finance, regista dell'ingresso di
Eni, Finmeccanica, Fiat, Enel, Telecom nel Sustainability Index di Dow Jones.
Con lui alla Clarence House anche l'imprenditore Vincenzo Cremonini .

Finanza e cultura per Intesa Sanpaolo vanno insieme da sempre. La banca guidata
da Carlo Messina spesso sponsor di iniziative e manifestazioni culturali ha
ormai la sua leva nelle Gallerie d'Italia il nuovo museo dedicato alle
collezioni di Intesa e Fondazione Cariplo in Piazza Scala a Milano. Quale
miglior biglietto da visita per incontrare clienti e fare un po' di business? È
il caso del prossimo incontro, assolutamente per inviti, che il capo
dell'investment banking del gruppo bancario, Fabio Canè , ha organizzato a metà
settimana con una scelta rappresentanza di amministratori delegati di aziende
italiane e una dozzina di ex alunni della Stern school of business , la scuola
di management della New York University.

Liberisti irritati. La sortita di Mauro Moretti contro i tagli agli stipendi dei
manager pubblici è stato il classico sasso nello stagno. Nell'attesa che il
governo decida come fare, si sono viste reazioni di tutti i tipi. Persino un
liberista convinto come Carlo Stagnaro , fondatore con Alberto Mingardi e Carlo
Lottieri dell'Istituto Bruno Leoni ha mostrato un po' di irritazione. Su
Twitter, a botta calda, ha ammesso di essere generalmente contrario ai tetti
agli stipendi dei manager, «ma per Moretti, quasi quasi...». Sarà che le
Ferrovie dello Stato non sono popolari, sarà che Stagnaro è appena diventato
consulente del governo Renzi, con un incarico di advisoring per le questioni
energetiche del ministro dello Sviluppo Economico, Federica Guidi , attenzione
comunque al nuovo e vivace corso dei liberisti italiani.

Sedare e comporre. È il compito della Clca (Crisis&Litigation Communicators
Alliance ) il network nato nel 2009 specializzato nella comunicazione di crisi e
nella comunicazione in fase di contenzioso. Da questo mese la presidenza,
noblesse oblige , tocca a un italiano, Auro Palomba , fondatore di Community.

© RIPRODUZIONE RISERVATA

LOAD-DATE: March 24, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              47 of 2985 DOCUMENTS



                          Corriere della Sera (Italy)

                              22 marzo 2014 sabato
                               NAZIONALE Edizione

Il signor 1,7 miliardi: le idee migliori vengono nel weekend;
Moda L'intervista Fenomeno Yoox Federico Marchetti: non mi sconnetto mai

BYLINE: Paola Pollo

SECTION: TEMPI LIBERI; Pag. 31

LENGTH: 877 parole


L'appuntamento è su Marte, la sala che sta al centro del piano tutto vetri e
scale e ringhiere di ferro bianco. Avrebbe potuto anche essere su Giove o Uranio
o Sirio o Callisto perché così si chiamano le aree riunioni. O nel suo ufficio
che è comunque al di là dei tendoni di velluto rosso che scorrono in circolo: in
Yoox Group non ci sono pareti. Come nell'universo. Federico Marchetti ma questa
del cosmo è una novità? «Chi non sogna di andare sullo spazio?». Beh, in effetti
c'era il Piccolo Principe, per esempio, che non pensava ad altro. «Uno dei miei
personaggi preferiti», sorride ancora il manager che sulla terra è fra i più
pagati d'Italia dopo Marchionne (Fiat) e Francavilla (Luxottica). Altri eroi?
«Peter Sellers in The Hollywood Party e poi l'intelligenza artificiale di 2001
Odissea nello Spazio, Paperino quando diventa Paperinik, Neo in Matrix e il
Fellini sognatore».

Certo che per essere il presidente/ad dell'azienda italiana più quotata in borsa
del 2013 (ha chiuso l'anno con un +173 per cento, oltre sette volte il prezzo di
quotazione e una capitalizzazione di mercato che ora è a circa 1,7 miliardi di
euro) l'uomo, classe 1969, è decisamente sui generis: «Mi piaceva distinguermi,
anche nell'abbigliamento. Anticipavo, per istinto. Penso che questa sia una
dote, la mia: cogliere le cose un attimo prima che siano». Ravennate, figlio di
impiegati (papà alla Fiat, mamma alla Sip), 46 anni, una compagna, giornalista
inglese, e una figlia. Ha scelto di vivere con la famiglia sul lago di Como, ma
ha case anche a Milano e New York. L'accento non tradisce la sua Romagna, dove
torna sempre per anniversari e ricorrenze. Quattordici anni fa ha fondato
Yoox.com, azienda leader nell'e-commerce: «Nel 2000 ero a meno 120 milioni di
lire in banca, senza un lavoro, un finanziatore o una famiglia-paracadute. Ma ci
credevo. Se fosse andata male? Sarei scappato a fare piadine in Brasile». Ora
invece c'è la Silicon Valley che la corteggia, la vorrebbero là in mezzo, fra
Google e Yahoo e Microsoft: la chiamano il Bill Gates italiano. «E invece resto.
In Italia si vive bene. E pazienza se, qui, continuano a dire "Marchetti chi"?
Ci ho fatto l'abitudine il nostro modello imprenditoriale e quello
dell'azienda/famiglia e dei figli di.. che però non è mai stato un modello di
capitalismo esemplare. Mancano, per questo, ai giovani, eroi positivi». Un
«nerd» (secchione), geniale e bizzarro, dicono: «Mi proponevo ogni anno di
arrivare al sei, non di più. Ma avevo ed ho una memoria incredibile e
quindi...». Erano tutti dieci, o quasi. «Però mi ammazzavo di sport e uscivo con
gli amici. Sono sempre stato curioso. La passione vince. Ti porta ovunque a
prescindere». Però lei voleva fare lo psichiatra. «Sì. Ma in quell'anno a
Bologna a Medicina c'era il numero chiuso e io ero a surfare, con i capelli
lunghi, gli amici (gli stessi di oggi) e un pulmino arancione. Non andai al
test. In settembre accompagnai Paolo in Bocconi per la prova. Tentai: misi le
crocette a caso e io passai e lui no. Un'ingiustizia, sì». Saranno contenti in
Bocconi! «Copiare non è etico, lasciare al caso sì». Morale: laurea con 110 e
lode, master alla Columbia, francese e inglese fluente, giapponese da
conversazione, e un'assunzione immediata. «È stata un'intuizione: creare un link
fra quei due mondi, Internet e moda, pur non appartenendo a nessuno dei due. Di
me dico: sono un imprenditore estetico, né un uomo del business, né della
finanza».

Azienda premiata più volte per la sua «sostenibilità»: il 55 per cento degli 800
dipendenti sono donne e i loro stipendi sono equiparati a quelli degli uomini.
Lei lo farebbe il «mammo»? «Per un mese, per un anno dovrei chiedere al Cda.
L'universo dei bambini è affascinante e quindi dico magari». A casa si
sconnette? «Mai e la mia compagna si arrabbia. Posseggo ogni genere di accesso
e, si sa, il weekend produce sempre le idee migliori. E poi sono un appassionato
d'arte e di aste: compratore "remoto" (online ndr ), naturalmente». Dalla
verdura a un Lucian Freud, se però un giorno arrivasse a casa e scoprisse che
sua figlia le ha svuotato la carta di credito online? «Purché su Yoox.com!
Scherzo. Detesto il pushing : considero il cliente una persona intelligente e
non un pollo da spennare». Da solo o in squadra? «Senza i collaboratori giusti
non vai da nessuna parte. Diciamo però che nella moda, ci sono ancora troppe
personalità assolute». Dopo la moda, l'arte, il cinema (è di questi giorni la
notizia del premio Nastro D'argento al corto per Yoox.com con la regia di
Stefano Accorsi), cosa? «Lo spazio! Giuro. Non ci credete? Vedrete», e questa
frase, pare, l'abbia già detto, «solo» quattordici anni fa.

© RIPRODUZIONE RISERVATA

Chi è

Federico Marchetti (foto in alto ) è nato a Ravenna il 7 febbraio del 1969. Nel
2000 ha fondato Yoox.com, sito di e-commerce di moda: oltre a vendere
direttamente, ha oltre quaranta negozi online monobrand, con i più grandi nomi,
da Armani.com a Zegna.com

Dopo sono arrivati: Thecorner.com e Shoescribe.com. Nella foto, la sede di
Milano

In Borsa

A dicembre Yoox Group si è quotata in Borsa. Le cifre: 13,2 milioni di persone
ogni mese da tutto il mondo visitano i negozi Yoox, e ogni 12 secondi c'è
qualcuno che fa un ordine. Nel 2013 sono stati spediti 2,8 milioni pacchi

LOAD-DATE: March 22, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              48 of 2985 DOCUMENTS



                          Corriere della Sera (Italy)

                              22 marzo 2014 sabato
                               NAZIONALE Edizione

Interventi & Repliche

SECTION: LETTERE AL CORRIERE; Pag. 51

LENGTH: 437 parole


I lavoratori Eni e gli accordi sindacali


Spetterà ad altri, innanzitutto all'Eni e al governo, rispondere alle
valutazioni contenute nell'articolo di Milena Gabanelli, pubblicato sul Corriere
del 20 marzo. Per quanto ci riguarda, chiamati indirettamente in causa, non
accettiamo, né accetteremo mai, l'idea secondo la quale al lavoratore dell'Eni
venga solo richiesto di finanziare la cig senza avere alcuna opportunità di
fruirne. Sarebbe, in questo caso, «figlio di un Dio minore», rispetto a un suo
collega di Fiat o di Finmeccanica.

Peraltro nell'Eni, la cig è stata strettamente legata alle temporanee fermate di
Marghera, Priolo, Gela e Porto Torres, necessarie per attuare importanti
investimenti di riqualificazione ecocompatibile, bioraffinazione, chimica verde,
proprio per rilanciare questi siti produttivi, altrimenti destinati alla
chiusura, come invece abbiamo dovuto registrare per altri gruppi industriali. La
seconda osservazione riguarda l'accordo sulla mobilità «volontaria» che ha
interessato i lavoratori Eni e che - secondo Milena Gabanelli - sarebbe un
«pesante taglio di personale italiano mandato in mobilità lunga (7 anni)». Anche
qui, raccogliendo opinioni assolutamente minoritarie, si tenta di colpire un
accordo che cerca di rimediare alla «macelleria sociale» imposta dalla legge
«Fornero» sulle pensioni. Con quell'accordo si consente il pensionamento di
lavoratori in larga parte bloccati dalla legge e si definiscono nuove assunzioni
per circa 800 giovani e il consolidamento di 500 «precari»! Crediamo di aver
fatto per intero il nostro dovere. Ci colpisce, invece, che non sia stato
sollevato nel corpo dell'articolo il tema della richiesta all'Eni del governo
Letta di procedere al riacquisto del 10% di azioni, per un valore di oltre 8
miliardi, aumentando così il debito dell'Eni, al solo fine di incassarne il 30%.
Il governo, dunque, metterebbe in seria difficoltà uno dei grandi gruppi rimasti
in Italia, non al fine di chiederne accelerazioni di investimenti nel nostro
Paese, ma per fare solo e unicamente cassa. A questo proposito, speriamo che il
nuovo presidente del Consiglio non si presti a operazioni rozze e dalla vista
corta che farebbero solo danni, all'Eni, ai lavoratori, ma soprattutto al Paese.

I Segretari generali

Emilio Miceli, Filctem-Cg il

Sergio Gigli, Femca-Cisl

Paolo Pirani, Uiltec-Uil

Non si può da una parte rivendicare utili miliardari (dichiarati su tutte le
piazze finanziarie internazionali), e dall'altra chiedere l'intervento dello
Stato, diminuendo in questo modo la possibilità di sostenere le piccole e

medie aziende in reali difficoltà .

Milena Gabanelli

LOAD-DATE: March 22, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              49 of 2985 DOCUMENTS



                          Corriere della Sera (Italy)

                             21 marzo 2014 venerdì
                                MILANO Edizione

Car sharing, oltre 55 mila gli iscritti a Enjoy;
Mobilità, cresce la flotta Eni. Smog: divieti in 12 Comuni

SECTION: CRONACA DI MILANO; Pag. 4

LENGTH: 215 parole


Oltre 200 mila noleggi in tre mesi, più di un milione di chilometri percorsi, il
record di prenotazioni durante lo sciopero dei mezzi del 19 marzo, l'orizzonte
di metà aprile per il completamento della flotta con 44 Fiat Cinquecento modello
L, la versione large a cinque posti. Il bilancio di Enjoy, il car sharing di
Eni, conferma la tendenza già segnata da Car2go, il marchio tedesco delle Smart:
«Il bacino di utenti è superiore alle stime iniziali». L'Amat prometteva 51 mila
«potenziali» clienti entro il 2017: Car2go ha già totalizzato più di 60 mila
abbonati (da agosto 2013) ed Enjoy ha contato 55 mila iscrizioni da metà
dicembre a oggi. Prima novità: oggi sono meno di 600 le citycar rosse e breve
diventeranno 644. Due: Enjoy rilascerà un'app anche per Windows Phone. Tre:
giugno sarà il mese dello sbarco a Roma. Le analisi sui servizi di sharing sono
state fatte ieri, nella Stazione Garibaldi, alla tappa milanese del Treno verde
di Legambiente. Tappa appropriata. Da ieri sono attive le misure di emergenza
antismog con il blocco dei veicoli Euro 3 diesel. Dodici, attualmente, i Comuni
che aderiscono al Protocollo: oltre a Milano, Baranzate, Canegrate, Cinisello,
Cologno, Corsico, Cormano, Inzago, Lainate, Legnano, Novate e Sesto. I divieti
resisteranno almeno fino a lunedì.

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              50 of 2985 DOCUMENTS



                          Corriere della Sera (Italy)

                             21 marzo 2014 venerdì
                               NAZIONALE Edizione

Piaggio, le tasse tagliano profitti e cedola Nuovo piano con dodici nuovi
scooter;
Pontedera Colaninno: «Pronti ad assumere con la ripresa delle vendite nella Ue»

BYLINE: Fabio Savelli

SECTION: ECONOMIA; Pag. 41

LENGTH: 421 parole


Il tema del sogno e del dinamismo. E poi quello degli uomini nuovi (una schiera
di manager di primo livello, tra cui un ex Pirelli e un ex Fiat-Chrysler new
entry ai vertici del gruppo). Quindi l'accostamento (inevitabile) all'attuale
presidente del Consiglio, Matteo Renzi, pur attenuando il volo pindarico forse
anche per scaramanzia: «Ha un dinamismo straordinario, come il nostro piano, poi
bisogna realizzarlo». Parole e pensieri di Roberto Colaninno, presidente e
amministratore delegato di Piaggio, ieri durante l'incontro con gli investitori
e gli analisti a Milano. L'occasione è servita per presentare il piano
industriale del prossimo quadriennio 2014-2017 del gruppo di Pontedera. Un
meeting che ha seguito la diffusione dei conti 2013 avvenuta in mattinata.

Partiamo dai numeri: Piaggio ha archiviato l'anno passato con un utile di 18,1
milioni di euro (42,1 milioni nel 2012) che si tramuta in una perdita netta di
6,5 milioni a seguito dell'adesione alla proposta dell'Agenzia delle Entrate,
che ha chiesto di pagare in Italia tasse già pagate in altri Paesi (l'India) per
brevetti e royalties . In calo anche il fatturato complessivo che passa 1,2
miliardi (1,4 nel 2012) con un'incidenza negativa di 53 milioni a seguito
dell'effetto cambi determinato da un euro troppo forte e quindi penalizzante sul
fronte delle esportazioni. Il consiglio di amministrazione del gruppo
controllato dalla holding Immsi (con il 51,4% delle quote, riconducibile alla
famiglia Colaninno) ha proposto ai soci (tra cui anche Della Valle) di non
distribuire il dividendo per il 2013. I conti - al di sotto delle aspettative
del consensus degli analisti (l'ebitda era prevista a 150 milioni, invece si
attesta a 146,8 e anche la posizione finanziaria netta è di 475,6 milioni di
euro, quasi dieci in più di quelli previsti) - hanno penalizzato il titolo in
Borsa che ha chiuso la seduta di ieri in ribasso del 3,99% a 2,45 euro. Le
previsioni del piano industriale, invece, fanno ben sperare e inducono Colaninno
a parlare di «assunzioni anche in Italia se il mercato europeo delle due ruote
(dove Piaggio è leader con il 18%, ndr. ) crescerà del 10%». Da qui al 2017
Colaninno prevede di raggiungere quota 800mila pezzi venduti (ora siamo a poco
più di 555mila, di cui più di un terzo sono scooter Vespa) e con una crescita
dei ricavi stimata a 1,7 miliardi. Numeri ambiziosi a patto di innovare prodotti
e modelli (in rampa di lancio anche 12 nuovi scooter ) anche grazie a un accordo
con l'università Harvard.

© RIPRODUZIONE RISERVATA

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              51 of 2985 DOCUMENTS



                          Corriere della Sera (Italy)

                             21 marzo 2014 venerdì
                               NAZIONALE Edizione

Credito su con Mediobanca Mediaset in Frenata;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 199 parole


L'ulteriore riduzione degli stimoli monetari da parte della Fed, annunciata la
sera precedente, ha determinato l'apertura negativa degli indici europei. Il
trend è però cambiato nel pomeriggio, dopo il buon avvio di Wall Street. E alla
fine lo svantaggio iniziale è stato recuperato da Francoforte, Parigi e Milano,
mentre Londra è rimasta in rosso. Il rimbalzo più convincente è stato quello di
Piazza Affari, dove il Ftse-Mib è tornato sia pure di pochissimo sopra quota 21
mila punti (+0,56% rispetto alla vigilia). Stabile lo spread Bund-Btp a 178
punti base. Premiata dagli acquisti, nell'ambito delle blue-chips, soprattutto
Finmeccanica (+2,84%) dopo il ritorno all'utile sancito dal bilancio 2013.
Significativi, tuttavia, anche i rialzi di Mediobanca (+2,70%), Banca popolare
dell'Emilia Romagna (+2,38%, migliore performance fra i titoli del credito),
StMicroelectronics (+1,86%) e Prysmian (+1,73%). Peggior titolo, invece, A2a ,
penalizzata dalle vendite di beneficio dopo i progressi della scorsa settimana.
Giù inoltre Banca popolare di Milano (-1,83%), Snam (-1,77% dopo il taglio del
rating da parte di Deutsche Bank), Mediaset (-1,48%) e Atlantia (-1,18%).

© RIPRODUZIONE RISERVATA

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              52 of 2985 DOCUMENTS



                          Corriere della Sera (Italy)

                             21 marzo 2014 venerdì
                                MILANO Edizione

Car sharing, oltre 55 mila gli iscritti a Enjoy;
Mobilità, cresce la flotta Eni. Smog: divieti in 12 Comuni

SECTION: CRONACA DI MILANO; Pag. 4

LENGTH: 215 parole


Oltre 200 mila noleggi in tre mesi, più di un milione di chilometri percorsi, il
record di prenotazioni durante lo sciopero dei mezzi del 19 marzo, l'orizzonte
di metà aprile per il completamento della flotta con 44 Fiat Cinquecento modello
L, la versione large a cinque posti. Il bilancio di Enjoy, il car sharing di
Eni, conferma la tendenza già segnata da Car2go, il marchio tedesco delle Smart:
«Il bacino di utenti è superiore alle stime iniziali». L'Amat prometteva 51 mila
«potenziali» clienti entro il 2017: Car2go ha già totalizzato più di 60 mila
abbonati (da agosto 2013) ed Enjoy ha contato 55 mila iscrizioni da metà
dicembre a oggi. Prima novità: oggi sono meno di 600 le citycar rosse e breve
diventeranno 644. Due: Enjoy rilascerà un'app anche per Windows Phone. Tre:
giugno sarà il mese dello sbarco a Roma. Le analisi sui servizi di sharing sono
state fatte ieri, nella Stazione Garibaldi, alla tappa milanese del Treno verde
di Legambiente. Tappa appropriata. Da ieri sono attive le misure di emergenza
antismog con il blocco dei veicoli Euro 3 diesel. Dodici, attualmente, i Comuni
che aderiscono al Protocollo: oltre a Milano, Baranzate, Canegrate, Cinisello,
Cologno, Corsico, Cormano, Inzago, Lainate, Legnano, Novate e Sesto. I divieti
resisteranno almeno fino a lunedì.

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              53 of 2985 DOCUMENTS



                          Corriere della Sera (Italy)

                             21 marzo 2014 venerdì
                               NAZIONALE Edizione

Piaggio, le tasse tagliano profitti e cedola Nuovo piano con dodici nuovi
scooter;
Pontedera Colaninno: «Pronti ad assumere con la ripresa delle vendite nella Ue»

BYLINE: Fabio Savelli

SECTION: ECONOMIA; Pag. 41

LENGTH: 421 parole


Il tema del sogno e del dinamismo. E poi quello degli uomini nuovi (una schiera
di manager di primo livello, tra cui un ex Pirelli e un ex Fiat-Chrysler new
entry ai vertici del gruppo). Quindi l'accostamento (inevitabile) all'attuale
presidente del Consiglio, Matteo Renzi, pur attenuando il volo pindarico forse
anche per scaramanzia: «Ha un dinamismo straordinario, come il nostro piano, poi
bisogna realizzarlo». Parole e pensieri di Roberto Colaninno, presidente e
amministratore delegato di Piaggio, ieri durante l'incontro con gli investitori
e gli analisti a Milano. L'occasione è servita per presentare il piano
industriale del prossimo quadriennio 2014-2017 del gruppo di Pontedera. Un
meeting che ha seguito la diffusione dei conti 2013 avvenuta in mattinata.

Partiamo dai numeri: Piaggio ha archiviato l'anno passato con un utile di 18,1
milioni di euro (42,1 milioni nel 2012) che si tramuta in una perdita netta di
6,5 milioni a seguito dell'adesione alla proposta dell'Agenzia delle Entrate,
che ha chiesto di pagare in Italia tasse già pagate in altri Paesi (l'India) per
brevetti e royalties . In calo anche il fatturato complessivo che passa 1,2
miliardi (1,4 nel 2012) con un'incidenza negativa di 53 milioni a seguito
dell'effetto cambi determinato da un euro troppo forte e quindi penalizzante sul
fronte delle esportazioni. Il consiglio di amministrazione del gruppo
controllato dalla holding Immsi (con il 51,4% delle quote, riconducibile alla
famiglia Colaninno) ha proposto ai soci (tra cui anche Della Valle) di non
distribuire il dividendo per il 2013. I conti - al di sotto delle aspettative
del consensus degli analisti (l'ebitda era prevista a 150 milioni, invece si
attesta a 146,8 e anche la posizione finanziaria netta è di 475,6 milioni di
euro, quasi dieci in più di quelli previsti) - hanno penalizzato il titolo in
Borsa che ha chiuso la seduta di ieri in ribasso del 3,99% a 2,45 euro. Le
previsioni del piano industriale, invece, fanno ben sperare e inducono Colaninno
a parlare di «assunzioni anche in Italia se il mercato europeo delle due ruote
(dove Piaggio è leader con il 18%, ndr. ) crescerà del 10%». Da qui al 2017
Colaninno prevede di raggiungere quota 800mila pezzi venduti (ora siamo a poco
più di 555mila, di cui più di un terzo sono scooter Vespa) e con una crescita
dei ricavi stimata a 1,7 miliardi. Numeri ambiziosi a patto di innovare prodotti
e modelli (in rampa di lancio anche 12 nuovi scooter ) anche grazie a un accordo
con l'università Harvard.

© RIPRODUZIONE RISERVATA

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              54 of 2985 DOCUMENTS



                          Corriere della Sera (Italy)

                             21 marzo 2014 venerdì
                               NAZIONALE Edizione

Credito su con Mediobanca Mediaset in Frenata;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 199 parole


L'ulteriore riduzione degli stimoli monetari da parte della Fed, annunciata la
sera precedente, ha determinato l'apertura negativa degli indici europei. Il
trend è però cambiato nel pomeriggio, dopo il buon avvio di Wall Street. E alla
fine lo svantaggio iniziale è stato recuperato da Francoforte, Parigi e Milano,
mentre Londra è rimasta in rosso. Il rimbalzo più convincente è stato quello di
Piazza Affari, dove il Ftse-Mib è tornato sia pure di pochissimo sopra quota 21
mila punti (+0,56% rispetto alla vigilia). Stabile lo spread Bund-Btp a 178
punti base. Premiata dagli acquisti, nell'ambito delle blue-chips, soprattutto
Finmeccanica (+2,84%) dopo il ritorno all'utile sancito dal bilancio 2013.
Significativi, tuttavia, anche i rialzi di Mediobanca (+2,70%), Banca popolare
dell'Emilia Romagna (+2,38%, migliore performance fra i titoli del credito),
StMicroelectronics (+1,86%) e Prysmian (+1,73%). Peggior titolo, invece, A2a ,
penalizzata dalle vendite di beneficio dopo i progressi della scorsa settimana.
Giù inoltre Banca popolare di Milano (-1,83%), Snam (-1,77% dopo il taglio del
rating da parte di Deutsche Bank), Mediaset (-1,48%) e Atlantia (-1,18%).

© RIPRODUZIONE RISERVATA

LOAD-DATE: March 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              55 of 2985 DOCUMENTS



                          Corriere della Sera (Italy)

                            19 marzo 2014 mercoledì
                               NAZIONALE Edizione

Fondazione Mps, collocamento-lampo Mansi cede un 12% e azzera il debito;
L'operazione Il sindaco Valentini: «L'ente s'è salvato, è un miracolo». Ora ha
il 15%. Acquirenti dagli Usa. L'interesse di Jc Flowers e Och Ziff

BYLINE: Fabrizio Massaro

SECTION: ECONOMIA; Pag. 25

LENGTH: 727 parole


MILANO - Aveva detto che avrebbe risolto in tempo utile, prima dell'aumento di
capitale da 3 miliardi di metà maggio, la questione della vendita delle azioni
Mps. Ieri la presidente della Fondazione Montepaschi, Antonella Mansi,
affiancata dal direttore generale Enrico Granata, ha rotto gli indugi collocando
con un'operazione a mercati chiusi curata da Morgan Stanley il 12% della banca
di Rocca Salimbeni incassando così circa 335 milioni che consentiranno all'ente
di Palazzo Sansedoni di estinguere totalmente l'indebitamento residuo di 260-270
milioni derivato dagli aumenti di capitale della banca del 2008 e del 2011. La
vendita di ieri si affianca al 3% circa che l'ente aveva ceduto in Borsa nei
giorni scorsi. Attualmente la Fondazione è rimasta primo azionista della banca
con il 15,07%, come da comunicato diffuso in serata su richiesta della Consob:
«Il ricavato delle vendite è prioritariamente destinato alla totale estinzione
del debito residuo nei confronti dei creditori finanziatori», ovvero Credit
Suisse, Mediobanca e un pool capitanato da Jp Morgan.

La vendita dovrebbe essersi concentrata su pochi investitori: tra questi
potrebbe esserci anche il fondo Usa Jc Flowers, indicato nei giorni scorsi come
uno dei soggetti con cui la Fondazione stava intessendo contatti. Ma potrebbero
essere coinvolti anche altri fondi americani, come Och Ziff. Nelle scorse
settimane invece erano circolati rumor su contatti con soggetti mediorientali
come i fondi sovrani del Qatar o di Abu Dhabi.

Quello che sembrava impossibile fino a poche settimane fa è successo, tanto che
ieri sera a caldo il sindaco di Siena, Bruno Valentini, ha parlato
esplicitamente di «miracolo. È successo un miracolo, è la salvezza della
Fondazione, che non sarebbe potuto succedere se non fosse tornato l'interesse
sull'Italia e se non ci fosse stata la perseveranza e la testardaggine della
presidente Mansi e della Fondazione di interpretare la volontà di Siena di
restare nella banca. Ora possiamo uscire con i tamburi e le bandiere». La
salvezza della Fondazione dipende anche dal fatto che l'ente ha venduto a un
prezzo sostanzialmente in linea con il valore di carico di 0,24 euro, non
depauperando così il patrimonio residuo. Attualmente il 15% della banca vale
circa 412 milioni. La quota finale che l'ente deterrà nella banca dopo l'aumento
di capitale dipenderà dal prezzo di emissione delle azioni e da quanti diritti
eventualmente eserciterà.

Solo lo dicembre scorso il destino della Fondazione sembrava segnato: il titolo
era precipitato a quota 0,17 euro paurosamente vicino alla soglia di 0,12 euro
toccata la quale le banche avrebbero escusso tutto il 33,4% di Mps in mano alla
Fondazione; l'ente non trovava un acquirente disposto a pagare più di 0,14 euro,
secondo le indiscrezioni circolate allora, compresa la cordata delle Fondazioni
italiane guidata dalla Cariplo. In più incombeva l'assemblea del 28 dicembre per
votare la proposta dei vertici della banca, il presidente Alessandro Profumo e
l'amministratore delegato Fabrizio Viola, di far partire l'aumento di capitale a
gennaio. La Fondazione, avendo 340 milioni di debiti da rimborsare e niente
soldi in cassa, si sarebbe diluita fino quasi a scomparire. Così Mansi non aveva
avuto altra scelta se non fare approvare in assemblea - forte della minoranza di
blocco del 33,4% - lo slittamento dell'operazione a non prima del 12 maggio,
scontrandosi con i vertici della banca, tanto che Viola a inizio gennaio offrì
le proprie dimissioni - poi respinte - al board (dove peraltro è in discussione
un'ipotesi di richiesta di danni alla Fondazione, visto che lo slittamento costa
a Mps 120 milioni in più di interessi sui Monti bond).

La fondazione aveva cominciato a vendere sul mercato agli inizi di gennaio e
aveva fatto cassa cedendo (in gran parte a Och Ziff) i 490 milioni di bond
«fresh» per circa 90 milioni. Ad agevolare l'operazione di ieri - tecnicamente
chiamata «accelerated bookbuilding» - è stato il prezzo in forte rialzo del
titolo: ieri ha chiuso a 0,246 euro (+2,7%), dopo un rimbalzo di oltre il 30% in
un solo mese. Il collocamento dovrebbe essere avvenuto con uno sconto di circa
il 3%. Sembra che Morgan Stanley, dopo una prima offerta di un pacchetto
dell'8,5% abbia alzato l'asta fino al 12% passato di mano su richiesta degli
acquirenti.

fmassaro @corriere.it

© RIPRODUZIONE RISERVATA

LOAD-DATE: March 19, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              56 of 2985 DOCUMENTS



                          Corriere della Sera (Italy)

                            19 marzo 2014 mercoledì
                               NAZIONALE Edizione

Pomigliano, arrivano i contratti di solidarietà;
Gruppo Fiat

BYLINE: Raffaella Polato

SECTION: ECONOMIA; Pag. 27

LENGTH: 244 parole


Il livello rimane ai minimi: 861 mila vetture in un mese sono niente, se il
mercato ha i confini della Ue. Per una volta, però, le cattive notizie finiscono
qui.

Le cifre assolute restano basse. Le performance no. Soprattutto: da un semestre,
ormai, il segno «meno» è sparito. E febbraio, con il suo +8%, conferma che per
l'Europa dell'auto il peggio è alle spalle. È forse ancora presto per parlare di
reale ripresa. Non è probabilmente neppure il caso, considerato quanto
l'industria delle quattro ruote ha lasciato nel buco nero della Grande Crisi. Il
trend è tuttavia quello, e febbraio offre un secondo segnale di «autorizzazione
a sperare» in un consolidamento nella seconda parte dell'anno: con la sola
eccezione della Francia, chiudono in attivo tutti i maggiori Paesi. Italia
compresa. L'uscita dal tunnel - un'uscita «solida», almeno - per noi magari non
sarà vicinissima. Sergio Marchionne, per dire, la sposta più verso il 2015.
Eppure la direzione pare comunque già quella. Lo dimostra in controluce proprio
Fiat Chrysler (+5,8% in Europa, quota al 6,6%) e quel che il gruppo farà a
Pomigliano. In arrivo ci sono 2 mila contratti di solidarietà, una «prima»
assoluta per le fabbriche auto del Lingotto. Bene, non uno di quei contratti
riguarderà i 2.300 addetti alla produzione diretta della Panda: perché nessuno
vuole andare a «intaccare i livelli di efficienza» raggiunti sulle linee della
citycar più venduta nel Continente.

© RIPRODUZIONE RISERVATA

LOAD-DATE: March 19, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              57 of 2985 DOCUMENTS



                          Corriere della Sera (Italy)

                            19 marzo 2014 mercoledì
                               NAZIONALE Edizione

Malagò fa festa alle medaglie (e agli otto legni);
Alla Scala

SECTION: SPORT; Pag. 43

LENGTH: 275 parole


MILANO - (g.pic. ) Ci si ritrova, tre settimane dopo l'Olimpiade di Sochi, nel
foyer della Scala, convocati da Giovanni Malagò che vuole ringraziare le «sue»
medaglie e soprattutto Samsung, il marchio che farà compagnia al Coni oltre Rio
2016, fino a Pyeongchang 2018 (due case automobilistiche straniere pronte a
rilevare Fiat nel caso di defezione). I discorsi sui ritiri ventilati (ma non
certi) di Armin Zoeggeler, il dinosauro con la mosca sotto il labbro, e Arianna
Fontana, la nostra coreana dello short track, sono gli stessi ascoltati in terra
russa (lei: «Sono appena tornata dai Mondiali e ho gli assoluti a fine mese.

Non ho avuto tempo di pensarci ma non confermo né smentisco l'intenzione di
smettere...»; lui: «appena finisce la scuola dei ragazzi vado in vacanza con
moglie e figli, poi parlerò con l'allenatore, poi vi farò sapere...»), Arianna
ha posto come condizione la conferma dei coach canadesi dopo le elezioni della
Federsci, Armino è tentato dai Mondiali di Sigulda dell'anno prossimo. La buona
azione della giornata è aver radunato molte delle troppe medaglie di legno di
Sochi (Pittin, Fanchini, Merighetti, Gross, gli snowboarder e la meravigliosa
truppa dei pattinatori, quarti nel team event) per gratificarle di un regalo in
tema. Gli 80 mila euro raccolti grazie all'iniziativa «Ola azzurra» verranno
devoluti agli impianti sportivi di due scuole, a Milano e San Luca (Rc). Marca
visita solo Innerhofer, impegnato a testare materiali. Trilla il Samsung
tricolore personalizzato di Malagò («Fiero di questi ragazzi ma deluso per l'oro
che non è mai arrivato...»). Come suoneria, l'Inno di Mameli.

© RIPRODUZIONE RISERVATA

LOAD-DATE: March 19, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              58 of 2985 DOCUMENTS



                          Corriere della Sera (Italy)

                             18 marzo 2014 martedì
                               NAZIONALE Edizione

Per Ittierre si fa avanti il vicepresidente del Genoa;
Sussurri & Grida

SECTION: ECONOMIA; Pag. 31

LENGTH: 791 parole


(m. s. s. ) Sarà che la moda e il lusso stanno attirando l'interesse di molti
investitori, vedi le ultime mosse di Clessidra (trattativa in esclusiva per
entrare in Harmont & Blaine) e gli interessi di Permira (da Cavalli a Peuterey).
Certo è che, come d'improvviso, s'è accesa una luce nuova su Ittierre, il polo
produttivo molisano uscito dall'amministrazione controllata del gruppo It
holding di Tonino Perna e oggi ancora in concordato anche con il nuovo
proprietario, l'Albisetti di Como. Nel giro delle ultime settimane al Tribunale
di Isernia sono arrivate ben quattro offerte (due a cavallo del fine settimana)
per rilevare il controllo di quella che è stata definita la «Fiat del Molise»,
data l'importanza che ha per l'economia della Regione. L'ultima offerta è
arrivata da Antonio Rosati, che con la holding Hdc già controlla il marchio
Lorenzo Riva e ha interessi nella metalmeccanica, nella nautica e nello sport
(Rosati è vice presidente del Genoa Calcio). L'imprenditore conferma l'interesse
per Ittierre: «Conosciamo il settore e abbiamo interesse a spingerlo, Ittierre
ha un know how storico importante che vogliamo valorizzare». L'offerta, circa 21
milioni di euro compreso il magazzino, «è parte di un piano industriale che
abbiamo sottoposto al Tribunale» e che dovrebbe prevedere inizialmente il
riassorbimento di una cinquantina di dipendenti.

Attualmente sono circa 600 i lavoratori in cassa integrazione. Tutte le proposte
arrivate sono molto prudenti sul fronte dell'occupazione. A farsi avanti per
Ittierre sono stati anche l'imprenditore molisano Camillo Colella (acque
minerali Santa Croce e Castellina), Ikf (quotata all'Aim) e Compagnia
Mercantile.

© RIPRODUZIONE RISERVATA

Fiat e il test per trovare talenti tra gli ingegneri

(b. car. ) Formula competizione per 100 giovani universitari che, alla soglia
della laurea, vogliono inserirsi nel settore automobilistico. La Fiat, in
collaborazione con Ata, l'Associazione tecnica dell'Automobile, il 29 agosto
aprirà la decima edizione della Formula Sae Italy, una gara in cui gli studenti
si sfideranno all'interno del Circuito di Varano de Melegari. Suddivisi per
gruppi di lavoro, dovranno progettare, sviluppare, costruire e promuovere un
prototipo di auto da corsa. Si sono già iscritti 84 team, provenienti oltre da
22 nazioni, tra cui Canada, Africa e Medio Oriente, oltre a Europa e India.
«Questa iniziativa - spiega al Corriere Alfredo Altavilla, chief operating
officer della regione Emea di Fiat Chrysler - vuole identificare non solo
giovani talenti sotto il profilo tecnico ma anche selezionare i futuri
componenti di una squadra che competerà globalmente per vincere». Il supporto
che il Lingotto metterà a disposizione, gratuitamente, degli studenti è stato
illustrato in occasione dell'evento «Face2Face with Fiat» che si è svolto al
Centro di Sicurezza di Orbassano, a Torino. Potranno essere realizzati test
utilizzando la Galleria del Vento Fiat e saranno a disposizione il Centro Stile
e vari reparti sperimentali. I Politecnici di Milano e Torino si sono già
iscritti. Al Circuito di Varano sono attesi oltre 2 mila laureandi e
neolaureati.

© RIPRODUZIONE RISERVATA

Il boom cinese del Latte di Torino

(m.ger. ) Il latte fa bene. Venduto ai cinesi fa ancora meglio. Però bisogna
stare attenti con gli entusiasmi. La sintesi è questa. La storia di Borsa è
quella della Centrale del Latte di Torino che produce e commercializza latte,
derivati e prodotti freschi (uova, formaggi, pasta ecc). È un'azienda privata
controllata dalle famiglie Artom, Luzzati e Pozzoli. Ieri in Piazza Affari ha
ceduto il 10,51% a 4 euro esatti. Un bel botto. Già da qualche giorno i realizzi
si fanno sentire. Ma in realtà è quello che gli operatori chiamano presa di
beneficio. E il «beneficio» è di quelli che a Torino ricorderanno per anni: ai
prezzi di oggi il titolo è schizzato di quasi il 100% in un mese raddoppiando la
capitalizzazione a 45 milioni. Ma pochi giorni fa, il 12 marzo, aveva toccato la
punta di 6 euro contro i 2 di metà febbraio. Il bilancio si è chiuso con ricavi
stabili (98 milioni), piccolo utile (1,2 milioni) effetto di una plusvalenza da
cessione, dividendo di 0,06 euro. La benzina vera per il titolo è arrivata da un
accordo con un'azienda cinese di importazione e distribuzione alimentare quotata
a Hong Kong (ma il nome, chissà perché, non è stato fatto nemmeno nella nota
ufficiale). La Centrale di Torino, che finora si muoveva con i suoi automezzi
refrigerati in un mercato interregionale, venderà soprattutto latte Uht e poi
bevande a base di soia a Hong Kong, Macao e in Cina. Il contratto ha durata
quinquennale, nel 2014 la fornitura è di 2 milioni di litri. I primi container
sono già partiti dal porto di Genova.

© RIPRODUZIONE RISERVATA

LOAD-DATE: March 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              59 of 2985 DOCUMENTS



                          Corriere della Sera (Italy)

                              17 marzo 2014 lunedì
                                MILANO Edizione

Arese, morti da amianto La Regione parte civile: si tratta di un atto dovuto;
I fatti risalgono agli anni 90

BYLINE: A.Se.

SECTION: CRONACA DI MILANO; Pag. 2

LENGTH: 311 parole


La Regione si costituirà parte civile nel processo contro l'ex ad di Fiat Paolo
Cantarella e altri sei indagati, tutti ex manager del Lingotto, per le 21 morti
che secondo l'accusa sarebbero legate all'esposizione all'amianto nello
stabilimento dell'Alfa di Arese negli anni Ottanta e Novanta. L'udienza
preliminare è fissata per il 31 marzo. Il rinvio a giudizio era stato chiesto a
novembre scorso dal procuratore aggiunto Nicola Cerrato e dal pm Maurizio
Ascione.

Cantarella dovrà rispondere di omicidio colposo in relazione alle sue cariche di
ex presidente di Alfa Lancia spa e di amministratore delegato di Fiat Auto tra
il 1991 e il 1996. In occasione della notizia del rinvio a giudizio, l'avvocato
Giovannandrea Anfora, legale di Cantarella e di altri ex manager della casa
torinese, aveva commentato: «Già nel corso delle indagini preliminari sono state
presentate adeguate argomentazioni che dimostrano l'infondatezza delle
contestazioni. In particolare, è già stato evidenziato che nelle lavorazioni
dello stabilimento di Arese non era previsto alcun utilizzo di materiali
contenenti amianto, così come è già stato pure adeguatamente dimostrato come
comunque negli anni oggetto di accertamento giudiziario fosse inesistente alcun
fattore di rischio per la salute e la sicurezza dei lavoratori». La costituzione
della Regione come parte civile è una decisione che risale alla penultima
riunione della giunta guidata da Roberto Maroni. «Un atto dovuto» spiegano ora
da Palazzo Lombardia. Nella stessa seduta di giunta s'era per esempio deciso di
costituirsi anche nel processo, del tutto analogo, che coinvolge gli ex manager
della Franco Tosi, storica azienda metalmeccanica di Legnano. Prima della
Regione era stato il Comune di Arese a deliberare la costituzione come parte
lesa nel procedimento penale a carico degli ex manager Fiat.

© RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              60 of 2985 DOCUMENTS



                          Corriere della Sera (Italy)

                              17 marzo 2014 lunedì
                                MOTORI Edizione

Italia a testa alta fra tradizione e stile

SECTION: MOTORI; Pag. 5

LENGTH: 257 parole



HIGHLIGHT: di Maurizio Donelli


«T anto non hanno niente da presentare». Prima del Salone di Ginevra la frase,
tra gli espertoni del settore, era ricorrente. Riferita ovviamente al gruppo
Fiat-Chrysler o FCA che dir si voglia.

E invece l'Italia torna dalla Svizzera a testa alta. Eccome. La Maserati
Alfieri, sorpresa delle sorprese, ha lasciato tutti a bocca aperta. Una sintesi
di tradizione, stile, artigianato e modernità, diciamolo, proprio all'italiana.
La Jeep Renegade, americana fino a un certo punto visto che viene prodotta a
Melfi, potrà piacere o no ma sicuramente si è distinta per design e compattezza
dalla monotonia dei piccoli suv quasi tutti uguali. Alfa 4C Spider e Ferrari
California T, hanno rappresentato ancora una volta degnamente il lato tricolore
più sportivo. Insomma chapeau. E chapeau anche a quell'altro marchio italiano
oggi sotto bandiera tedesca: Lamborghini. Si chiama Huracán l'ultimo bolide
destinato a finire nel garage dei collezionisti. Poi certo, c'era tanto altro.
Le citycar per esempio, dalle low cost alle più raffinate, Ginevra ne ha messe
moltissime in vetrina. E ancora grandi classici rinnovati come l'Audi TT e
debutti in qualche modo rivoluzionari: la prima Bmw a trazione anteriore (a
proposito di Bmw: griffe italiana - Pininfarina - per la Gran Lusso Coupé) .
L'elettrico? Non se ne parla (quasi) più. Ora c'è da concentrarsi sul mercato e
sulle vendite reali. I segnali di ripresa ci sono, l'ottimismo non manca.

RIPRODUZIONE RISERVATA grafico="/cor_arch/grafici/1/16//14-08-EMME.eps" XY="534
373" Croprect="0 0 534 373"

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              61 of 2985 DOCUMENTS



                          Corriere della Sera (Italy)

                              17 marzo 2014 lunedì
                                MOTORI Edizione

Renegade, piccola a chi?;
JEEP

BYLINE: Bianca Carretto

SECTION: MOTORI; Pag. 14.15

LENGTH: 658 parole



HIGHLIGHT: Fiat - Chrysler


Era tra i modelli più attesi a Ginevra, per almeno un paio di buoni motivi: la
prima Jeep non costruita in America, la prima Jeep (tra i prodotti moderni del
marchio) di taglia «small». La Renegade, alla fine, ha mantenuto le promesse.
Apparendo per quello che è: un tipico prodotto yankee, nonostante che nasca
nell'impianto del gruppo italo-americano a Melfi. A contare sono le radici. Come
una Fiat, un'Alfa e una Maserati sono e saranno sempre italiane, una Jeep, quale
che sia il suo sito produttivo, ha e avrà sempre un'anima americana.

Sulle origini del marchio si discute da anni. C'è chi lo fa risalire alla sigla
«GP», che nel gergo militare Usa era l'abbreviazione di General Purpose, e chi
sostiene che sia ispirato a «Eugene the Jeep», un personaggio dei fumetti di
Braccio di Ferro. Dettagli. Ciò che conta è che la parola Jeep sia
universalmente sinonimo di vettura off-road, prestigioso simbolo di avventura.
Anche il nome dato a questo modello, Renegade, ha una risonanza speciale perché
appartiene alla storia del brand.

La «piccola» Jeep ha una sfida tutta sua davanti: partire da Melfi per dare
l'assalto a cento mercati globali. Per questo è declinata in 16 combinazioni,
tra propulsori e trasmissioni, manuali e un automatico a nove marce (un cambio
inedito per questo segmento). I connotati di famiglia si notano nelle sette
feritoie della griglia cromata, ma quanto al resto il suv compatto ha una
personalità forte e peculiare caratterizzata da volumi «muscolosi» e proporzioni
contenute. La fascia inferiore ha la funzione di proteggere la vettura su ogni
terreno, mentre la sezione soprastante ha il compito di riunire idealmente fari
e mascherina. Disponibile il tetto apribile My Sky, a scorrimento o con pannelli
in poliuretano e fibra di vetro, asportabili, che si ripongono in un apposito
spazio del bagagliaio. Notevole l'altezza da terra (22 cm), con angoli
tipicamente fuoristradistici: l'attacco anteriore di 30,5°; quello di dosso di
25,7°; quello di uscita di 34,3°. La posizione sopraelevata delle prese di
aspirazione del motore permette di guadi fino a mezzo metro. La trasmissione
adotta il sistema della nuova Jeep Cherokee, un dispositivo di disconnessione
dell'asse posteriore e dell'unità di trasmissione della potenza che consente di
disinserire la trazione integrale, risparmiando così carburante. Ma per chi ama
le sfide più impegnative c'è il Jeep Active Drive Low, fiore all'occhiello del
brand, montato di serie sulla Trailhawk: rapporto finale di riduzione di 20:1 e
modalità Rock che innalza l'altezza da terra di altri 20 millimetri. Il Select
Terrain propone le modalità di funzionamento auto, snow, sand, mud, da attivare
in ragione delle condizioni del terreno. Non è tutto: la Renegade è anche la
prima Jeep a integrare nel sistema di ammortizzatori anteriori e posteriori la
valvola FSD (Frequency Selective Damping by Koni), che migliora la
maneggevolezza e la tenuta di strada.

Sette i motori: quattro a benzina MultiAir, due turbodiesel Multijet II e un
E.TorQ Flex Fuel (quest'ultimo, destinato al Brasile, funziona anche a etanolo).
A seconda dei mercati, cambi manuali, a doppia frizione e automatico a nove
rapporti, quest'ultimo abbinato al motore Turbodiesel 2.0 e al benzina 2.4.
Quanto alla sicurezza, la «piccola» Jeep monta 70 dispositivi di protezione. Dal
Forward Collision Warning-Plus, che previene gli urti frontali, al LaneSense
Departure Warning-Plus, che avverte quando si cambia corsia di marcia, al
Blind-Spot Monitoring, che controlla gli angoli cechi.

La Renegade non è l'unica novità Jeep. A Ginevra si sono viste quattro Cherokee:
una Limited, due Trailhawk (la più off-road) e la show car esclusivissima
Overland Concept, un esercizio di stile realizzato con il Centro stile Fiat
sulla base dell'allestimento Limited (esterni Titanium Plated e paraurti in
tinta, interni in pelle e Alcantara Black/Brown, motore turbodiesel 2.0 da 140
cavalli).

RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              62 of 2985 DOCUMENTS



                          Corriere della Sera (Italy)

                              17 marzo 2014 lunedì
                                MOTORI Edizione

Nella «famiglia» Panda entra la 4x4 Cross;
FIAT

SECTION: MOTORI; Pag. 14

LENGTH: 333 parole


Il cavallo di battaglia di Fiat, la Panda, continua a essere la vettura più
venduta agli italiani: ha chiuso febbraio 2014 con un totale di 9.946
immatricolazioni, di cui 3.080 con motori diesel. Il modello ha via via
guadagnato una tale importanza da divenire una vera e propria linea all'interno
del marchio Fiat, con cinque possibili varianti: oltre alla berlina e alla 4x4,
due classici, una versione allargata (che potrebbe chiamarsi Panda L: un
crossover), una «sorella maggiore» (la Panda XL) e il modello presentato a
Ginevra, derivato della 4x4 e battezzata Cross. Un mini suv con la trazione
integrale «on demand», modulabile in tre modalità di funzionamento. Il sistema
Terrain Control permette di scegliere tra le funzioni «auto» (la ripartizione
automatica della coppia tra i due assali) e «lock» (trazione integrale
permanente con l'intervento del freno sulle ruote che perdono aderenza,
spostando la trasmissione di coppia sulla ruota con maggiore grip). Per
affrontare ripide discese o percorsi veramente disagiati si aziona il Descent,
che controlla elettronicamente e individua la velocità adatta per affrontare
ogni tipo di passaggio difficoltoso.

Esteticamente, la Panda Cross si riconosce per la tonalità gialla della
carrozzeria, per le barre porta tutto sul tetto, per la protezione
grigio-titanio che abbraccia tutta la parte anteriore, inglobando il rosso
gancio di traino, per un motivo plastico che salva le fiancate e protegge i
passaruota. Quasi un gioco di forme e di colori. Il carattere è sottolineato dai
cerchi in lega di 15 pollici. Le luci posteriori a led sono inserite in una
fascia che ricorda quella situata nella parte anteriore, e che difende il
sottoscocca. Due i motori, per ora: il due cilindri 0,9 litri TwinAir da 90
cavalli (con cambio manuale a sei rapporti, con la prima marcia ridotta) e il
turbodiesel 1.3 Multijet II da 80 cavalli, entrambi equipaggiati con lo
Start&Stop, importante per la riduzione dei consumi in città.

b.c.

RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              63 of 2985 DOCUMENTS



                          Corriere della Sera (Italy)

                              17 marzo 2014 lunedì
                                MOTORI Edizione

La Freemont Cross;
FIAT

BYLINE: b.c.

SECTION: MOTORI; Pag. 15

LENGTH: 124 parole


La Fiat si è data al Cross: oltre alla piccola Panda, anche il grande Freemont è
disponibile ora nella versione Cross con trazione integrale attiva All
Wheel-Drive. La grinta è nelle protezioni, nelle minigonne, nei paraurti che
passano dal grigio al nero, nei cerchi in lega a cinque razze da 19 pollici e
color Hyper Black. Stesse tonalità all'interno, per sedili, volante e pomello
del cambio, impunture e plastiche. Il tutto si aggiunge alla funzionalità di
base del modello, testimoniata dalle 32 configurazioni per i sedili e dai 20
vani portaoggetti. Motori Multijet da 140 cavalli e 170 cavalli, sia per la
versione a due ruote motrici sia per quella a trazione integrale. Ma
quest'ultima ha il automatico a 6 rapporti.

RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              64 of 2985 DOCUMENTS



                          Corriere della Sera (Italy)

                              17 marzo 2014 lunedì

Intesa Il ritorno dei banchieri Aziende e famiglie vogliono credito;
Svolte Le prossime tappe sembrano essere Telco e Ntv. «Più vicini alle imprese e
ai risparmiatori»

BYLINE: fabio tamburini

SECTION: CORRIERECONOMIA; Pag. 2

LENGTH: 901 parole



HIGHLIGHT: Non verrà meno la «mission» di Imi, che continuerà ad affiancare il
mondo della produzione «Il nostro obiettivo è quello di creare valore per gli
azionisti non entrare nelle società»

Si consolida l'impronta di Messina: meno partecipazioni. Ma senza avere fretta
Finora sono state cedute le quote detenute in Generali, Pirelli e Sia. Il nodo
Alitalia


Chi poteva immaginarlo? Nell'ultimo anno anche l'ovattato mondo dell'alta
finanza italiana ha fatto i conti con cambiamenti epocali. Ha cominciato
Mediobanca, nel giugno scorso, annunciando la fine dei patti di sindacato che
erano lo strumento con cui ha governato per mezzo secolo un capitalismo definito
non a caso senza capitali e quindi in grado di reggersi grazie al sistema delle
partecipazioni incrociate. Ma anche il più grande gruppo bancario italiano,
Intesa Sanpaolo, sta cambiando pelle. La scelta è di archiviare, per la verità
senza rimpianti, il modello che ne aveva voluto fare una banca «a sostegno del
Paese». O, secondo una definizione esterna al gruppo ma che ha avuto una certa
fortuna, «la banca di sistema» quasi per definizione.

Signori, si vende

Così Intesa Sanpaolo ha voltato pagina e sta liquidando l'affollato portafoglio
delle partecipazioni. Una scelta confermata dall'amministratore delegato, Carlo
Messina, che però ne ha anche sottolineato il carattere tutto sommato simbolico
perché, come ha spiegato, le partecipazioni rilevanti «sono solo lo 0,5 per
cento del totale degli asset della banca», a cominciare da quella in Rcs
Mediagroup, editore di questo giornale.

Il primo segnale di cambiamento è stata la vendita, annunciata l'11 novembre
scorso, dell'1,3 per cento delle Generali, quanto restava di una partecipazione
che ha rappresentato sia un tassello importante del network di alleanze
strategiche sia il cardine intorno a cui avrebbe dovuto ruotare un progetto
altrettanto significativo di sinergie tra banca e assicurazione. La parola fine
è stata messa chiudendo con successo l'offerta dei titoli sul mercato ricavando
poco meno di 348 milioni (pari al prezzo di 16,60 euro per azione ordinaria) e
portando a casa un contributo positivo in termini di utile netto su base
consolidata intorno a 63 milioni di euro.

Cassa

Un mese dopo è andata in scena la seconda cessione, che ha riguardato il 29 per
cento circa del capitale di Sia, la Società interbancaria per l'automazione, con
una plusvalenza netta intorno a 150 milioni di euro. Intesa Sanpaolo ha
mantenuto una presenza nel capitale, intorno al 4 per cento, ma lo sganciamento
è definitivo e la palla è passata al Fondo strategico italiano della Cassa
depositi e prestiti, più un paio di alleati. E, proprio pochi giorni fa, è stata
chiusa una terza operazione: l'offerta sul mercato dell'1,5 per cento della
Pirelli C., cioè l'intera partecipazione nel capitale della società detenuta da
Intesa Sanpaolo. E anche in questo caso il saldo è risultato positivo: 55
milioni di utile netto su poco più di 89 milioni incassati.

In altre situazioni chiudere senza troppi danni gli investimenti fatti non sarà
facile, a partire dalla presenza nel capitale di Alitalia, della Ntv nei
trasporti ferroviari, della Telco (a cui fa capo la partecipazione di maggior
peso in Telecom Italia). Ma la strada ormai è stata presa, come risulta dalle
dichiarazioni dello stesso Messina: «La nostra visione - ha spiegato - è che la
banca si concentrerà sempre di più sul fare credito. L'obiettivo è creare valore
per gli azionisti, non fare operazioni entrando nell'equity o in altri strumenti
finanziari». E ancora, l'11 marzo scorso: «Non accetto la definizione di banca
di sistema. Siamo una banca dell'economia reale. E puntiamo ad azzerare le
partecipazioni che hanno connotazioni istituzionali».

Il cambiamento

La strada è senza ritorno perché, rispetto a pochi anni fa, è cambiato il mondo.
In particolare sono diventate pressanti le richieste delle autorità di
vigilanza. La Banca d'Italia, di fronte alla grande crisi dell'economia reale e
alla vigilia delle verifiche di bilancio a livello europeo, chiede più
accantonamenti e pone come priorità assoluta il rafforzamento patrimoniale. «Non
possiamo permetterci scelte diverse», dice Gian Maria Gros-Pietro, presidente
del consiglio di gestione dell'istituto.

Alcuni numeri lo confermano. A inizio 2008, quando andava in scena il crollo dei
mercati finanziari, Intesa Sanpaolo aveva un core tier 1 , il parametro più
utilizzato come indicatore della solidità patrimoniale di una banca, poco sopra
il 6 per cento e l'obiettivo, considerato all'epoca ambizioso, era arrivare al 7
per cento. Molto distante da quello raggiunto nei mesi scorsi, quando ha
superato quota 12 per cento. Un livello che, peraltro, Bankitalia chiede di
migliorare ancora.

L'eccezione

Ma c'è anche una seconda motivazione che spiega la scelta di andare verso la
vendita delle partecipazioni: la certezza che vada tenuto separato il ruolo
tradizionale di banca finanziatrice di società da quello di azionista. «Meglio
fare un mestiere solo - aggiunge Gros-Pietro -. Facendoli entrambi la posizione
diventa scomoda perché possono nascere conflitti d'interessi che indeboliscono
sia la posizione di banca creditrice sia quella di banca azionista. L'eccezione
è Banca Imi, come banca d'affari del gruppo, che è autonoma, fa la banca
d'investimenti ed è bene rimanga separata per distinguere attività molto
diverse».

La scelta di voltare pagina è ampiamente condivisa dal vertice di Intesa
Sanpaolo, sia in consiglio di gestione sia in consiglio di sorveglianza. Il
problema, semmai, è un altro: procedere senza fretta. Il che significa
continuare a vendere bene, possibilmente con plusvalenze adeguate, e senza
provocare sconquassi nelle società partecipate, né problemi di governance .

© RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              65 of 2985 DOCUMENTS



                          Corriere della Sera (Italy)

                              17 marzo 2014 lunedì

Crisi Ittierre, due offerte vincolanti per riportare al successo la Fiat del
Molise;
Isernia

SECTION: CORRIERECONOMIA; Pag. 11

LENGTH: 134 parole


A Pettoranello del Molise i 600 dipendenti in cassa integrazione attendono con
il fiato sospeso l'evoluzione di Ittierre, polo produttivo di eccellenza e
dall'importanza centrale in Molise (era chiamato «la Fiat del Molise») ma dalla
storia tormentata. Fondato da Tonino Perna, finito in amministrazione
controllata, rilevato dall'Albisetti di Antonio Bianchi, poi di nuovo con i
libri in tribunale per una richiesta di concordato, Ittierre ha visto nei giorni
scorsi l'arrivo di due proposte vincolanti di acquisto. La prima presentata
dall'imprenditore di Isernia Camillo Colella (proprietario dell'acqua minerale
Santa Croce e Castellina), la seconda dall'investment company Ikf, quotata
all'Aim e che già ha interessi nel made in Italy (Lanificio Botto e Sintesi
Arredamenti).

© RIPRODUZIONE RISERVATA

LOAD-DATE: March 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              66 of 2985 DOCUMENTS



                          Corriere della Sera (Italy)

                              15 marzo 2014 sabato
                                BERGAMO Edizione

Patente falsa, una lettera da Islamabad salva il pachistano;
Il caso La perizia della polizia dell'Isola indica che è contraffatta, ma gli
accertamenti in patria la smentiscono: imputato assolto

BYLINE: Giuliana Ubbiali

SECTION: CRONACA DI BERGAMO; Pag. 5

LENGTH: 591 parole



HIGHLIGHT: Lo Stato paga le spese Il processo, tra consulente e legale, costa
3.000 euro. L'imputato è stato ammesso al gratuito patrocinio


Quando l'avvocato ha spedito una raccomandata a Islamabad, capitale del
Pakistan, si sarà aspettato di ricevere una risposta dopo anni. O forse mai.
Invece è arrivata nel giro di nemmeno due mesi, via corriere, in un plico con le
spese di spedizione già pagate. Così Stefano Gozo, difensore d'ufficio, è
riuscito a far assolvere Ahmed Rizvi Razvan, 32 anni, dall'accusa di
contraffazione della patente. Che era falsa lo avevano certificato gli agenti
del Consorzio di polizia locale dell'Isola con tanto di accertamenti tecnici
dell'apposito ufficio interno «falsi documentali».

L'immigrato si era imbattuto in un controllo stradale, il 4 luglio del 2012, a
Bonate Sopra. Era arrivato in Italia a febbraio, per raggiungere la moglie che
vive a Monza. Quel giorno guidava un Fiat scudo intestato ad un'altra persona.
Paletta e invito ad accostare, una pattuglia gli ha chiesto i documenti.
Routine. Lui ha mostrato la sua patente pachistana. Prima di partire per
l'Italia, l'aveva commutata in patente internazionale, una card rigida.

Gli agenti l'hanno guardata per bene. Non erano convinti che fosse regolare,
quindi l'hanno ritirata per esaminarla. Una verifica in giornata, in ufficio. Il
pachistano era sicuro di aver tutto in regola, si aspettava di potersi
riprendere la sua card e di potersi rimettere al volante. Invece no. Con tanto
di perizia scritta, la polizia locale ha indicato che «Trattasi di modulo di
fantasia». La fattura - a dire degli agenti - non corrispondeva a nessun altro
documento del genere che conoscevano, e anche la tecnica digitale di stampa era
sconosciuta all'ufficio. Così per l'immigrato è scattata una denuncia per
contraffazione e, documento farlocco, per guida senza patente. Gli hanno
nominato un avvocato d'ufficio, che si è dato da fare per difenderlo. Il
pachistano, da parte sua, ha collaborato. Ha portato il passaporto al legale,
gli ha spiegato che era arrivato in Italia per raggiungere la moglie e che era
passato per il consolato di Milano. Tutto documentato. Allora l'avvocato ha
pensato di verificare se il documento sotto accusa fosse vero direttamente alla
fonte. Ha scritto all'ufficio distrettuale della capitale per chiedere lumi
sulla patente numero x del signor Ahmed Rizvi Razvan, con passaporto numero y.
Prima ha preso una consulente, un'interprete che ha tradotto la nota. Poi via,
per raccomandata internazionale spedita nella seconda metà di settembre. Il 14
novembre è arrivato un plico da Islamabad. La risposta non ha lasciato ombra di
dubbio: il permesso di guida è regolare ed era stato rilasciato il 26 gennaio.
Appartiene proprio al pachistano, perché l'intestatario corrisponde alla persona
che ha il suo numero di passaporto. L'avvocato ha fatto tradurre la risposta e
l'ha portata in aula, davanti al giudice Donatella Nava. È bastato per chiudere
la vicenda alla prima udienza con un'assoluzione. Anzi, quasi chiudere. Il
giudice, infatti, ha rispedito gli atti alla Procura perché verifichi come è
possibile che la perizia avesse concluso per la falsità del documento. Uno
scrupolo, più che l'intenzione di perseguire qualcuno. Lieto fine, dunque, per
il pachistano, che però per sette mesi (la patente internazionale valeva per un
anno dal suo arrivo in Italia, quindi fino al febbraio 2013) non ha potuto
guidare. Un processo del genere costa più o meno 3.000 euro tra le due
consulenze e le spese legali. In questo caso l'imputato non paga, perché è stato
ammesso al gratuito patrocinio, che però decurta di quasi la metà la parcella
degli avvocati.

© RIPRODUZIONE RISERVATA

LOAD-DATE: March 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              67 of 2985 DOCUMENTS



                          Corriere della Sera (Italy)

                            12 marzo 2014 mercoledì
                                MILANO Edizione

Palazzi di via Quarti, sale la tensione Nella notte bruciata un'altra macchina;

Baggio Continuano le proteste degli italiani contro le occupazioni abusive da
parte di famiglie rom

SECTION: CRONACA DI MILANO; Pag. 6

LENGTH: 480 parole



HIGHLIGHT: Tolleranza I residenti criticano la tolleranza dell'amministrazione
Pisapia nei confronti degli alloggi vuoti e occupati abusivamente


L'ultimo rogo è quello d'una Fiat Punto, di proprietà di una ragazza italiana di
ventotto anni. Il luogo dell'incendio, manco a dirlo, è la tragica via Quarti.
Nel quartiere di Baggio.

Via Quarti è una strada corta eppure con una considerevole storia criminale e
soprattutto con un angosciante presente. Si rischia, ogni ora, il precipitare
drastico degli eventi. Ma naturalmente già ne stanno succedendo, e da un bel
pezzo.

In via Quarti ci sono palazzoni popolari dell'Aler. Gli appartamenti ospitano
una schiera di pregiudicati. A esaminare i residenti, sono rappresentati quasi
tutti i reati. Ci sono dei delinquenti legati alla criminalità organizzata e ci
sono spacciatori di droga. In generale i violenti hanno da sempre l'abitudine di
farla da padroni. Di dettar legge. Vi sono poi, com'è ovvio, e sono anche la
maggioranza, brave persone che perennemente stanno subendo soprusi e prepotenze,
che cercano di ribellarsi oppure che ci riescono. E ai residenti non va giù la
«tolleranza» dell'amministrazione Pisapia nei confronti degli alloggi vuoti e
occupati abusivamente. Forse con l'avallo di qualcuno degli stessi boss, dietro
lauto pagamento di mazzette, due famiglie di rom hanno preso possesso di
altrettanti appartamenti.

Sia sabato, sia domenica, gli italiani avevano cercato di farsi giustizia da
soli. Qualcheduno era perfino sceso in strada urlando le intenzioni di bruciare
le case abitate dai rom. Nel contempo, non si sa ancora per colpa di chi, erano
stati incendiati due veicoli e si era diffusa la voce, rimasta senza riscontro
oggettivo, del tentativo da parte di alcuni nomadi di investire volontariamente
dei bambini italiani. La situazione di via Quarti, in special modo domenica, era
diventata di assoluto ordine pubblico, con carabinieri e poliziotti a prevenire
le barricate della popolazione. Lunghe ore di mediazione e alla fine gli uomini
della Questura e del Comando dell'Arma erano riusciti a ripristinare la
normalità.

Lunedì, per tutto quanto il giorno, le pattuglie avevano vigilato su via Quarti.
Pareva che l'andazzo potesse invertire la tendenza e invece niente. Sempre
lunedì, di sera, quand'erano passate da poco le ventidue e trenta, i residenti
avevano chiamato i vigili del fuoco perché c'era una Fiat Punto che stava
andando a fuoco. Tanto per cambiare, la colpa dell'incidente era stata data ai
rom, dimenticandosi peraltro che lunedì le due famiglie erano state sloggiate
dall'Aler. Sui roghi indaga la polizia. Chi ha appiccato le fiamme? C'è in corso
un piano per creare una strategia della tensione e alzare il tiro? Qualcuno si
sta servendo della confusione del momento per regolare personali conti rimasti
in sospeso? L'allerta è al massimo; il commissariato Lorenteggio sta facendo
lavorare su via Quarti le migliori donne e i migliori uomini. L'obiettivo è
anticipare le mosse di possibili facinorosi.

© RIPROD2UZIONE RISERVATA

LOAD-DATE: March 12, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              68 of 2985 DOCUMENTS



                          Corriere della Sera (Italy)

                              10 marzo 2014 lunedì

Auto Piccole utilitarie per grandi alleanze;
Tendenze La battaglia per le vetture da città si fa sempre più dura e l'accordo
Renault-Daimler apre alla parziale condivisione dell'architettura

BYLINE: BIANCA CARRETTO

SECTION: CORRIERECONOMIA; Pag. 10

LENGTH: 747 parole



HIGHLIGHT: A Ginevra la scena è stata di 500, Peugeot 108, Citroen C1 e della
Twingo «quasi gemella» della futura Smart Le parti condivise dalla casa tedesca
e francese arrivano fino al 75%


Le auto da città, quelle che i tecnici chiamano segmento A, sono state le vere
protagoniste del Salone di Ginevra. Una sfilata di piccole vetture che
arriveranno sul mercato a un prezzo non troppo alto, ma dotate di molto confort.
Una tendenza partita con la 500, a cui Fiat ha assegnato l'interpretazione del
suo cambiamento. Identica strada è stata seguita da Bmw, per un altra iconica
vettura, la Mini. I costruttori francesi - come se si sorvegliassero da vicino -
hanno presentato la Peugeot 108, la Citroen C1, con 1,5 milioni di unità del
vecchio modello alle spalle, vendute dal 2005, costruite, entrambe, sulla stessa
piattaforma della Toyota Aygo. Renault, che ha firmato, nel 2010 un accordo con
Daimler, ha lanciato la Twingo, con il rivoluzionario motore posteriore mai
visto nella Casa della Losanga, dopo la Rio del 1966. La stessa architettura
(progetto Edison) che verrà utilizzata per la futura Smart, una cooperazione che
ha aperto nuovi orizzonti sia a Parigi che a Stoccarda. Come dicono i francesi,
una bagarre , una lotta così tra modelli, tutti nuovi, nella stessa fascia, non
si era mai vista.

Il vero problema sono i costi: costruire una fabbrica nell'Europa dell'Est o in
Nord Africa per i paesi europei o nel Sud America per gli Stati Uniti, non
assicura più nessun profitto a qualsiasi progetto.

Sodalizi

A Ginevra, Ali Kassai, responsabile delle piccole vetture per Renault, e Annette
Winkler, responsabile di Smart, hanno precisato che le responsabilità sono state
divise tra le due aziende, sin dall'inizio della collaborazione, seguendo una
logica univoca, decisa dagli esperti di entrambe le società, per stabilire le
differenze, tra gli ambienti interni e le forme esterne delle vetture.

Ogni due settimane ingegneri di Daimler sono andati a lavorare in Francia, al
Tecnocentro di Renault di Guyancourt. Le parti condivise rappresentano fino al
75% del totale. Otre alla piattaforma, anche altre componenti visibili sono
comuni, come i finestrini laterali e una piccola sezione del tetto, pur
progettati per il 95% indipendentemente, per garantire il look tipico di ogni
marchio.

I due manager hanno sottolineato che é stato stabilito un nuovo standard, nel
segmento, sia per quanto riguarda la personalizzazione sia per la cooperazione.
I livelli di qualità, rigorosi, sono stati rispettati, sia da Renault che da
Daimler, sono state riesaminate alcune procedure di produzione, rifatto il
reparto di verniciatura nello stabilimento di Renault/Nissan, a Novo Mesto, in
Slovenia, la fabbrica dal migliore potenziale con una capacità di 250mila unità.
Nella stesso impianto verrà assemblata la Smart a quattro posti, che arriverà in
un secondo tempo, la Smart a due posti, sarà invece fabbricata nel sito di
Daimler, ad Hambach, come l'attuale.

Mettere in concorrenza i vari siti produttivi dello stesso gruppo è una delle
soluzioni che permette di comprimere i costi, unito al potenziale delle moderne
piattaforme, il risparmio può arrivare al 30-40%. Sono le nuove regole del
mercato che condizionano le case, i due modelli del gruppo francese Psa hanno in
comune il 70% della giapponese Toyota, sono prodotte a Kolin (vengono impiegate
3000 persone, altre 700 saranno assunte a breve) nello stabilimento condiviso al
50% con Toyota, nella Repubblica Ceca, dalla potenzialità di 300 mila pezzi
all'anno, di cui 200 mila riservate alle piccole francesi. La possibilità di
estendere la personalizzazione, combinando i colori della carrozzeria con gli
interni, permette di rialzare il prezzo di listino, di conseguenza i margini.
Carlos Tavares, il nuovo capo del gruppo di Psa, ha necessità di fare un altro
piano di riduzione dei costi, oltre al miliardo e mezzo di euro già stabilito
per il 2015.

Restyling

A Ginevra, dopo sette anni, anche Fiat ha esposto la rivisitazione del suo best
seller , la piccola 500, costruita in 1,2 milioni di pezzi, commercializzata in
oltre 100 paesi, ora si presenta con una tavolozza di colori ancora più ampia,
tessuti eleganti, sedili in pelle.

Piccoli ritocchi per un modello che continua ad essere un investimento
estremamente redditizio, che non ha necessità di trovare altri partner, per ora
potrà permettersi solo marginali interventi, mantenendo, sempre, un forte
anticipo rispetto ad una concorrenza articolata e complessa.

© RIPRODUZIONE RISERVATA

foto="/Sistema Corriere/ECI/ECIPrint/2014/03/10/ECI/Foto Trattate/10-mini
auto-U43010882484552FhF-444x245@ECI-Print-Pessano.jpg" XY="26742066"
Croprect="2674206644382450"

LOAD-DATE: March 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              69 of 2985 DOCUMENTS



                          Corriere della Sera (Italy)

                              10 marzo 2014 lunedì

Costruttori Company car, un business da coccolare;
Tendenze Dai fuoristrada alle utilitarie, dai suv alle premium le scelte dei big

BYLINE: ANDREA SALVADORI

SECTION: CORRIERECONOMIA; Pag. 29

LENGTH: 581 parole



HIGHLIGHT: Nel decidere la gamma più attenzione alle esigenze delle aziende


Il peso delle flotte aziendali all'interno del business del mercato automotive
aumenta anche nei primi mesi del 2014. I privati acquistano meno veicoli e il
mondo delle imprese, dalle grandi aziende sino alle partite Iva, diventa sempre
più centrale nelle strategie delle case costruttrici.

«Il 2013 è stato un anno positivo per Fiat Group Automobiles nel segmento del
noleggio a lungo termine, dove abbiamo consolidato la quota di mercato» commenta
Enrico Atanasio, Emea Head of Fleet & Used Cars di Fga. «Per il 2014 crediamo di
poter migliorare rispetto all'anno precedente, grazie ai nuovi lanci e alle
performance di tutti i nostri sei brand , Alfa Romeo, Fiat, Lancia, Fiat
Professional, Abarth e Jeep».

Fuoristrada

Le prossime novità pensate per l'utenza business , svelate al Salone di Ginevra,
riguardano in primis il brand Jeep, che rafforzerà la sua offerta nelle flotte
con il lancio della nuova Cherokee, disponibile come 4x2 e 4x4, e, più avanti,
con il modello Renegade. Per la clientela business , in particolare, Jeep punta
sulla versione 2.0 Multijet con motore da 140 Cv, che si distingue per consumi
ed emissioni ridotte e con la gamma dei veicoli business di Fiat, Alfa Romeo e
Lancia con equipaggiamenti dedicati alle esigenze del settore».

Bmw Group vede incrementare il suo giro d'affari sia tra le grandi aziende sia
tra pmi e professionisti.

«La politica commerciale messa in atto sul territorio insieme alle nostre
concessionarie - dice Maurizio Ambrosino, corporate and fleet sales director -
ci permette di acquisire nuovi clienti e di guardare con fiducia al futuro,
quando la ripresa sarà più solida e beneficiane saranno per prime le pmi» spiega
il manager. I tre pilastri dell'offerta Bmw sono la Serie 3 Touring, la Serie 5
e le versioni business della X1, della X3 e della X5.

«Ora anche il mondo Mini si apre al comparto business con la Countryman, mentre
per fine anno è atteso il debutto della Serie 2 Active Tourer, una novità che
l'utenza professionale saprà sicuramente apprezzare».

Scatto tedesco

Audi Italia, reduce da un 2013 in cui ha ben figurato sul fronte delle vendite
nel mercato premium, «una performance che contiamo di consolidare anche nel
2014» spiega il responsabile flotte Alberto Cestaro, punta sempre più su modelli
ecocompatibili e con consumi ridotti. «Nel momento in cui le vendite
riprenderanno a correre, a nostro avviso sarà premiante la qualità e la
completezza dell'offerta. Per questo stiamo lanciando le versioni ultra di A3 e
A6 equipaggiate con motorizzazioni efficienti e con livelli di emissioni più
ridotte. Inoltre il 2014 è l'anno della A3 g-tron, che segna l'ingresso di Audi
nelle motorizzazioni bivalenti, in questo caso metano e benzina, e della A3
e-tron, l'ibrida elettrico/benzina sul mercato nella seconda metà del 2014».

Novità nel mirino

Mercedes Benz presidierà si mercato nel 2014 con nuovi modelli pensati per le
company car . «In questi giorni - spiega il responsabile flotte Massimiliano
Luigi Gardoni - debuttano nelle concessionarie la Gla e la nuova Classe C. Gla è
il primo crossover di Mercedes: la versione Executive rappresenta la scelta
ideale per i clienti business e può essere personalizzata con Tech, il pacchetto
di sistemi tecnologici di sicurezza disponibile solo per i possessori di partita
Iva. La gamma della nuova Classe C comprende la versione business equipaggiata
con motore 1.6 da 116 cavalli, che si distingue per l'efficienza e la riduzione
delle emissioni».

© RIPRODUZIONE RISERVATA

LOAD-DATE: March 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              70 of 2985 DOCUMENTS



                          Corriere della Sera (Italy)

                             9 marzo 2014 domenica
                                BRESCIA Edizione

La Grande bellezza e la grande marchetta;
Detto fra noi

BYLINE: risponde Nino Dolfo

SECTION: CRONACA DI BRESCIA; Pag. 8

LENGTH: 329 parole


Caro Dolfo, stiamo facendo il pieno di "bellezza". Giorni fa Fabio Fazio dal
Festival di Sanremo ha tenuto il sermone sulla bellezza. Ha presente da che
pulpito? Sanremo! Poi è arrivato il film di Sorrentino su Canale 5. Va bene, è
il titolo del film, è anche un bel film. Ma quando, a un certo punto, è passato
lo spot in cui il regista in persona magnifica la Fiat 500, parlando di «piccola
grande bellezza» e di «creatività», a me sono saltati i nervi. Ma come? Una casa
automobilistica ci viene a parlare di creatività? Non mi sta bene.

Claudio Comai

Caro Claudio , ha ragione lei: c'è un topo sul formaggio. Qualcosa di sgradevole
che deturpa il sapore di un film che per me è bellissimo e che ora è al centro
della disputa tra i pro e i contro. Lasciamo perdere le oscillazioni del gusto.
Il fatto è che quando scende in campo lo sfruttamento commerciale, noi
arricciamo il naso, ma Publitalia se la ride. Come avrà letto, gli spazi
pubblicitari previsti all'interno del film, sono andati immediatamente sold out.
Si dice siano stati venduti a circa il doppio rispetto al prezzo top della prima
serata su Canale 5. Un'occhiuta operazione di marketing su cui non trapelano
cifre ufficiali, ma indiscrezioni di stampa stimano in 2 milioni di euro gli
introiti nelle casse dell'azienda. Fin qui è la logica delle cose. Certo
Sorrentino, con tutto il bene che gli voglio, poteva risparmiarci quello spot
«marchetta». Perché di questo si tratta. Ammettiamo a denti stretti che ci sono
marchette più discrete e anche onorevoli. Detto questo, rileggendo il film,
alcune contraddizioni ci forniscono un'ancora di salvataggio. Dice Jep
Gambardella: «Diamo sempre il meglio di noi agli sconosciuti». Proprio vero.
«Finisce tutto così - aggiunge Jep - con la morte. Prima però c'era la vita,
nascosta dal bla bla bla...». Giusto, approvato all'unanimità. Meglio sempre
distinguere tra l'artista, un uomo, e l'opera, che lo sopravanza. È una regola
salvavita.

© RIPRODUZIONE RISERVATA

LOAD-DATE: March 9, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              71 of 2985 DOCUMENTS



                          Corriere della Sera (Italy)

                              8 marzo 2014 sabato
                                BRESCIA Edizione

Aghi, trucchi e modelli;
TRICOT

SECTION: TEMPO LIBERO BRESCIA; Pag. 13

LENGTH: 82 parole


Appuntamento obbligatorio per le patite dei ferri da maglia. Oggi alle 17.30
allo Store Lane Mondial di via Orzinuovi 10 a Brescia si terrà il primo Lane
Mondial Fashon Show, ovvero tutto quello che volevate sapere sulla maglia e non
avete mai osato chiedere: in programma sfilate, dimostrazioni pratiche, trucchi
del mestiere. Al termine aperitivo con buffet, musica (i Two of us) e bollicine.
Esposta anche una Fiat 500 rivestita all'uncinetto con 11.800 metri di lana.

© RIPRODUZIONE RISERVATA

LOAD-DATE: March 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              72 of 2985 DOCUMENTS



                          Corriere della Sera (Italy)

                              6 marzo 2014 giovedì
                               NAZIONALE Edizione

La Fiat torna alla 124 spider Il mito dei film degli anni 60;
Automobili Il gruppo aveva già annunciato il progetto di un modello
decapottabile

BYLINE: Bianca Carretto

SECTION: CRONACHE; Pag. 29

LENGTH: 715 parole



HIGHLIGHT: Potrebbe essere prodotta nel 2015 in collaborazione con Mazda


I saloni dell'auto sono ormai la vetrina dei nuovi modelli che le case
presentano nella loro veste definitiva o allo stato di concept, ma sono anche
l'occasione per interminabili gossip industriali, non sempre destinati a
realizzarsi. Il progetto di una nuova spider da realizzare in collaborazione con
la giapponese Mazda, era stato annunciato da Fiat Group Automobiles, il 23
maggio 2012, una due posti secchi, con la classica trazione posteriore, basata
sull'architettura della futura MX-5 del gruppo nipponico e da mettere in
produzione nel 2015. Ora trapela un ulteriore dettaglio: il nuovo modello
potrebbe riportare in auge un marchio e un nome tra quelli di maggior successo
della casa torinese, la 124 spider.

Da qui iniziano le illazioni sui possibili brand che potrebbero siglare il
futuro modello. Qualche giorno prima del Motor Show di Ginevra escono
indiscrezioni che ipotizzano la possibilità che questo spider, inizialmente
destinato alla Alfa Romeo, venga battezzato con un altro marchio del gruppo
italo americano. Marchionne dichiara che i dettagli sul futuro dell'Alfa Romeo,
degni della sua fama, verranno presentati, con il piano industriale, il prossimo
6 maggio. Aggiunge «tutto quello che ha in pancia il marchio, anche l'evoluzione
della vettura condivisa con Mazda, va avanti, senza nessun problema, quando
avremo definito la sua forma stilistica gli daremo un marchio ed un nome».

Nel suo cassetto, quello dei segreti, esiste un dossier, specifico, che delibera
la vettura proposta dal Centro Stile del Lingotto. Un'auto per sognare, erede di
una serie di antenate; è stato sufficiente sfogliare l'album di famiglia per
scoprire che una Fiat 850, a tetto apribile, era stata commercializzata dalla
casa torinese dal 1965, nata da un'idea del carrozziere Nuccio Bertone e
disegnata da Giorgetto Giugiaro. L'anno seguente è sempre un'esposizione a fare
da cassa di risonanza, quella di Torino, alla Fiat Spider 124, prodotta dal 1966
al 1985, esportata principalmente negli Stati Uniti, a partire dal 1968. La
spider era stata progettata e per qualche tempo prodotta da quel grande genio
dell'automobile italiana che era Pininfarina. Il successo fu immediato, un
prodotto cult che catturò immediatamente l'immaginario, i giovani e meno
giovani, che ancora oggi si radunano in nostalgici club. Nacquero in seguito
anche versioni sportive, tra cui l'indimenticabile Abarth Rally e la 124 Sport
Spider, dagli interni audaci, in pelle rossa, il volante in radica, primi esempi
di una cultura raffinata che ha iniziato a distinguere la produzione italiana
dell'auto. Furono utilizzate dal cinema americano ed italiano, David Niven
sfrecciava a bordo di una 124 spider, nel film «No deposit, no return» ed un
Gianni Morandi, già ai vertici della popolarità, infiammava le adolescenti di
allora, al volante di un'altra 124, a tetto aperto, sul set di «Chimera», del
1968.

Quello fu anche il tempo della Spider Dino, sempre frutto dell'estro di
Pininfarina, chiamata così per ricordare il figlio di Enzo Ferrari e per essere
ispirata proprio dalle vetture prodotte a Maranello. Dopo un lungo periodo di
assenza dal mercato, Fiat ritornò a metà degli anni 90 a costruire un'altra
spider, la «barchetta»: opera di un designer greco, Andrea Zapatinas, debuttò
nel sud della Spagna, sul circuito di Jerez de la Frontera e voleva far rivivere
le glorie del passato; il suo assemblaggio terminò negli anni bui del
costruttore italiano, poco prima dell'arrivo di Marchionne. Oggi Fiat e Chrysler
sono un solo gruppo, globale, come continua a ripetere l'amministratore
delegato, Fiat nel frattempo è ritornata negli Stati Uniti, nel 2011, con la sua
macchina più iconica, la 500, considerata un simbolo , il modello giusto che ha
riaperto il dialogo con gli americani. I media l'hanno idealizzata, grandi
pagine di giornale sono state dedicate alla 500 che sbarcava nel porto di Miami
e poche ore dopo aver vinto l'Oscar per il suo film «La grande bellezza», Paolo
Sorrentino è salito su una 500 per guidarla sull'Hollywood Boulevard a Los
Angeles, un omaggio al nostro Paese.

Ma nel cassetto dei sogni e dei buoni propositi, che Marchionne ha aperto, la
futura spider, la gemella della nipponica Mazda, ha già un nome, famoso in tutto
il mondo: Fiat 124 spider.

© RIPRODUZIONE RISERVATA

LOAD-DATE: March 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              73 of 2985 DOCUMENTS



                          Corriere della Sera (Italy)

                              6 marzo 2014 giovedì
                               NAZIONALE Edizione

Marchionne: riparte Mirafiori;
L'annuncio

SECTION: CRONACHE; Pag. 29

LENGTH: 130 parole


L'arrivo dei nuovi modelli, visti al Salone dell'Auto di Ginevra, ha fornito
inediti dettagli del piano industriale che Fiat Chrysler Automobiles presenterà
il prossimo maggio. «Non esiste un problema Mirafiori - ha assicurato Sergio
Marchionne - l'investimento è partito, ci stiamo organizzando per sviluppare la
gamma Maserati, vedremo le prime scocche nel 2015». A chi gli chiedeva se anche
la produzione dell'Alfieri, il concept del Tridente presentato in anteprima al
Motor Show elvetico, il manager ha precisato che «Mirafiori e Grugliasco sono
ormai una cosa sola, la piattaforma ed i motori sono già pronti, la vettura
potrebbe uscire entro due anni». Anche per Melfi e Pomigliano ormai vede la
piena occupazione grazie alla produzione della Renegade, della 500 e della
Panda.

LOAD-DATE: March 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              74 of 2985 DOCUMENTS



                          Corriere della Sera (Italy)

                              6 marzo 2014 giovedì
                               NAZIONALE Edizione

brillano Bpm e Mediobanca Finmeccanica arretra;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 188 parole


Un comparto bancario particolarmente brillante (grazie anche allo spread
Bund-Btp sceso a 177 punti base) ha permesso a Piazza Affari di archiviare la
seduta di ieri al primo posto in termini di performance tra le Borse europee.
L'indice Ftse-Mib ha progressivamente allungato il passo nel pomeriggio fino a
segnare in chiusura un progresso dell'1,38%. Protagonista assoluta della
giornata Monte Paschi , in crescita del 19,24% dopo una sospensione per eccesso
di rialzo e con scambi record. Nelle sale operative le motivazioni dell'exploit
sono sostanzialmente due: le ricoperture effettuate da alcuni hedge-funds che
avevano venduto molto nelle passate settimane e presunte manovre da parte della
Fondazione azionista. Particolarmente brillanti anche Popolare Milano (+6,28%) e
Mediobanca (+4,19%), oltre a Fiat (+4,14%) che ha toccato i nuovi massimi da
gennaio 2011 e ad Azimut (+3,79%) premiata dagli ottimi risultati della raccolta
di febbraio. In calo, invece, Finmeccanica (-1,61%) dopo il taglio del rating da
parte di Banca Imi, seguita da Yoox (-1,52%), Luxottica (-1,33%) e Prysmian
(-1,14%).

© RIPRODUZIONE RISERVATA

LOAD-DATE: March 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              75 of 2985 DOCUMENTS



                          Corriere della Sera (Italy)

                             5 marzo 2014 mercoledì
                                BERGAMO Edizione

Moody, il nuovo disco con la colletta in rete;
La band «Oltre le apparenze», girato anche un video con i fan-finanziatori

BYLINE: Rosanna Scardi

SECTION: TEMPO LIBERO BERGAMO; Pag. 13

LENGTH: 329 parole



HIGHLIGHT: Successo all'esordio «Let's party» era stato scelto per gli spot
tvdella Fiat Punto in Europa


«Oltre le apparenze», nuovo singolo made in Treviglio dei Moody esce nella
compilation «Next». La raccolta di Hit mania champions è pubblicata dalla
Universal in 40 mila copie. Quest'anno è dedicata agli artisti rock esordienti.

Il video della canzone è stato girato dal regista Gabriele Buttafuoco nella
città della Bassa lo scorso gennaio. Nel filmato si vede il cantante, Mariano
«Dimo» Dimonte, camminare per le vie cittadine cantando il brano, seguito dagli
altri musicisti, il bassista Emanuel Bisquola, il batterista Francesco
Calabretti e il chitarrista Nino Maggioni. Via via si aggiungono i fan, una
cinquantina in tutto, che scortano la band fino al Teatro Filodrammatici, dove
inizia il loro concerto. Proprio grazie al sostegno degli amici i ragazzi hanno
potuto realizzare questo secondo album. Lo stile è ispirato a Muse e Black Keys.
L'esordio era avvenuto due anni prima con l'album omonimo pubblicato da Edel.
Conteneva «Let's party», canzone diventata colonna sonora dello spot per la Fiat
Punto in tutta Europa. «Abbiamo faticato per ottenere un finanziamento, - spiega
Emanuel -. Ma ci siamo riusciti grazie al crowdfunding, una sorta di colletta,
portata in Italia da Giovanni Gulino, cantante dei Marta sui tubi. Rendere i fan
protagonisti del video è stato un modo per ringraziarli». Una ventina gli
scaglioni di importo per aiutare i Moody: in cambio i sostenitori potranno
aggiudicarsi la t-shirt o il cd, fino a un backstage pass e alla cena con la
band.

L'album uscirà in estate e sarà seguito da un tour in tutt'Italia. Arrangiatore
di alcuni pezzi è Fabio Merigo, produttore e chitarrista di Giuliano Palma. Il
nome del nuovo lavoro sarà quello del singolo di lancio. «È una canzone che ci
rispecchia, spingiamo ad andare oltre le apparenze, che spesso sono fuorvianti -
affermano i Moody -. Se si guarda in profondità c'è molto di più. Nel nostro
caso, un vero rapporto di amicizia, la volontà di creare qualcosa di nostro».

© RIPRODUZIONE RISERVATA

LOAD-DATE: March 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              76 of 2985 DOCUMENTS



                          Corriere della Sera (Italy)

                             5 marzo 2014 mercoledì
                               NAZIONALE Edizione

La scelta di Cupertino: è un manager italiano l'uomo da 160 miliardi;
Usa Ex di General Motors. Ha vissuto e lavorato in sette Paesi

BYLINE: Massimo Gaggi

SECTION: CRONACHE; Pag. 27

LENGTH: 841 parole



HIGHLIGHT: A Luca Maestri le finanze dell'azienda Il profilo Romano, laurea alla
Luiss e master a Boston Da settembre sostituirà Peter Oppenheimer


NEW YORK - Dalla Luiss, l'università privata romana che non è certo nella «hit
parade» delle accademie più prestigiose del mondo, ad uno dei mestieri più
ambiti e influenti che si possano immaginare: la gestione dei 160 miliardi di
dollari di liquidità della Apple. Quando ha cominciato a circolare ieri mattina
la notizia che sarà Luca Maestri, 50 anni, romano, il successore di Peter
Oppenheimer sulla poltrona di direttore finanziario (Cfo, «Chief financial
officer» nella dizione anglosassone) del gruppo fondato da Steve Jobs, la
sorpresa è stata grande.

Per i media americani, certo, ma anche da noi perché Maestri, improvvisamente
proiettato in uno degli incarichi di maggiore importanza economica al mondo, è
un personaggio sostanzialmente sconosciuto in Italia: uno di quei «cervelli
d'esportazione» con una carriera molto brillante, ma tutta vissuta lontano dal
nostro Paese, nei quali non è ormai infrequente imbattersi in giro per il mondo.
Dopo la laurea a Roma, master a Boston. Poi, per Maestri, sono arrivati
incarichi importanti in Xerox, General Motors, dove è rimasto quasi vent'anni
(fu responsabile fino al 2005 della joint venture Fiat-GM da parte americana),
Nokia e Siemens. Prima di arrivare un anno fa alla Apple, ha sempre lavorato
all'estero in sette diversi Paesi, dalla Cina agli Usa, passando per la
Thailandia e il Brasile.

Ieri il capo di Apple, Tim Cook, ha spento sul nascere la caccia dei media a
retroscena più o meno succosi o cruenti. Nessuna congiura di palazzo: quando è
stato «scelto e assunto un anno fa» ha detto Cook, «già sapevamo che Luca, che
ha 25 anni di esperienza sui mercati globali e nella gestione finanziaria,
sarebbe presto diventato il Cfo di Apple». Oppenheimer, ha aggiunto il capo del
gruppo di Cupertino, «va via per suoi motivi personali dopo una gestione di
grande successo: nei dieci anni nei quali è stato capo della nostra finanza
l'azienda è passata da 8 a 171 miliardi di dollari di fatturato».

Nulla a che vedere con gli esodi precedenti, dopo la scomparsa di Jobs: Ron
Johnson, che se ne andò a guidare il gruppo Target, o Scott Forstall, il capo
del software iOS, che fu praticamente messo alla porta nella riorganizzazione
del 2012, dopo molti scontri interni. Oppenheimer, dice Cook, è «un mio amico
personale» e ha fatto benissimo non solo come Cfo ma anche in attività che vanno
al di là delle sue competenze aziendali: è lui che ha scelto di andare via. Si
ritira a vita privata, non passa a un'altra azienda.

Eppure Oppenheimer ha appena 51 anni, solo uno più di Maestri. La spiegazione la
dà lo stesso Oppenheimer: dopo 18 anni in Apple, 10 dei quali molti intensi,
sulla poltrona di Cfo, «ho deciso di andare a vivere sulla costa della
California centrale dedicandomi di più alla famiglia a Cal Poly, l'università
nella quale mi sono formato, e a viaggiare nei luoghi più interessanti del
mondo. E poi c'è un'altra cosa a cui tengo: finalmente riuscirò a conseguire il
brevetto di pilotaggio che inseguo da anni».

Non sembra una messinscena: Luca Maestri effettivamente è stato affiancato da un
anno ad Oppenheimer come vicepresidente di Apple per la finanza e «corporate
controller». Ora comincerà a subentrare ad Oppenheimer a giugno con un graduale
trasferimento delle competenze che andrà avanti per tutta l'estate in un anno
che si delinea finanziariamente molto delicato per la Apple: la società, a lungo
incalzata da alcuni «azionisti attivisti» come Carl Icahn che chiedono una
distribuzione delle riserve accumulate dal gruppo, si è impegnata ad effettuare
entro fine anno un «buy back» (riacquisto di azioni proprie) di ben 30 miliardi
di dollari. Il direttore finanziario uscente resterà a fianco di Maestri fino a
fine settembre, poi si dedicherà alla scuola di pilotaggio. E anche Luca dovrà
imparare a volare da solo.

© RIPRODUZIONE RISERVATA

Le origini

Luca Maestri (nella foto sotto ), romano di 50 anni, si è laureato in Economia
alla Luiss e ha conseguito un master in Scienze del management all'Università di
Boston

La carriera

Maestri ha iniziato la propria carriera in General Motors, dove ha ricoperto
diversi ruoli, incluso il Chief financial officer (Cfo) del team che ha
ristrutturato le operazioni in Brasile e Argentina e Cfo delle operazioni del
gruppo in Europa. Stesso ruolo anche in Nokia Siemens Networks e Xerox

A Cupertino

Nel 2013 Maestri è entrato in Apple: assumerà l'incarico di capo del settore
finanziario di Apple al posto di Peter Oppenheimer, che andrà in pensione in
settembre dopo 18 anni a Cupertino

Mila quanti erano i dipendenti di Apple alla fine dell'anno scorso. A metà del
2013 il numero dei negozi della mela morsicata erano 406 Le aziende soprattutto
di piccole dimensioni che sono state acquistare dalla società fondata da Steve
Jobs negli ultimi quindici mesi

Mila quanti erano i dipendenti di Apple alla fine dell'anno scorso. A metà del
2013 il numero dei negozi della mela morsicata erano 406 Le aziende soprattutto
di piccole dimensioni che sono state acquistare dalla società fondata da Steve
Jobs negli ultimi quindici mesi

LOAD-DATE: March 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              77 of 2985 DOCUMENTS



                          Corriere della Sera (Italy)

                             5 marzo 2014 mercoledì
                               NAZIONALE Edizione

I marchi del lusso e le opzioni di Fca per rafforzare il capitale

BYLINE: RAFFAELLA POLATO

SECTION: ECONOMIA; Pag. 31

LENGTH: 396 parole


E alla fine una sorpresa c'è. Sempre nel campo delle «ipotesi». Sempre tra
quelle (più d'una) che Sergio Marchionne mette sul tavolo delle «opzioni
possibili». Ma sin qui, quando parlava delle strade per rafforzare il capitale
di Fiat Chrysler, l'amministratore delegato escludeva soltanto l'aumento e
includeva solo - almeno apertamente - un eventuale prestito convertendo e/o un
collocamento del gioiello Ferrari. Ora sulla via della Borsa, o comunque
dell'apertura a nuovi soci, Maranello trova compagnia. Maserati entra
ufficialmente nel «listino» di quel che può portare a Fca le risorse necessarie
a irrobustirne la struttura finanziaria.

Certo, la decisione definitiva non c'è ancora. E nemmeno ci sarà domani.Sulle
famose «possibili opzioni» il punto Marchionne lo farà davanti agli investitori
internazionali, ma alla prima occasione in calendario non andrà molto oltre:
«Non saranno nel piano industriale» che presenterà a Detroit «intorno al 6
maggio». Né arriveranno «prima della fusione». O della stessa quotazione di Fca
a Wall Street. Com'è per molti aspetti logico, probabile, indirettamente
leggibile nelle dichiarazioni di Ginevra. Uno: per l'esordio a New York «sogno
sempre il primo ottobre», ma non cambierà granché se poi sarà «novembre, o
dicembre». Due: se tutto resta ancora nel campo delle opzioni, se «ho detto e
confermo che non farei mai un aumento di capitale in questo contesto, sarebbe
una distruzione di valore», se invece «non ho mai confermato» quel convertendo
che «è solo un'ipotesi», non è evidentemente slegata dai tempi della quotazione
l'agenda delle operazioni di finanziamento. Quali che siano, alla fine, «se si
faranno le realizzeremo nel quarto trimestre o direttamente nel 2015».

C'è quindi tempo. E in quel «tempo» potrebbe spuntare Maserati. Magari non
subito: a differenza di Ferrari, che i conti record e la fila di corteggiatori
li ha da anni, per il Tridente la risalita è appena incominciata. Ma funziona,
fin qui. Ed è logico, se il successo sarà confermato, che Marchionne la
inserisca tra gli asset che possono portare capitale. Oltre tutto: è qui, è in
Maserati che si gioca la scommessa - prova del nove, però, con l'Alfa Romeo -
della «rivoluzione lusso». Può, l'amministratore delegato, rinunciare
all'occasione - anche solo d'immagine - di rilanciare alzando la posta alla
Borsa o a nuovi soci?

© RIPRODUZIONE RISERVATA

LOAD-DATE: March 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              78 of 2985 DOCUMENTS



                          Corriere della Sera (Italy)

                             5 marzo 2014 mercoledì
                               NAZIONALE Edizione

«Alfa, Ferrari e Maserati sempre in Italia»;
Al Salone di Ginevra Il titolo corre in Borsa dopo i primi risultati positivi
delle immatricolazioni in Italia: +4,39%

BYLINE: Bianca Carretto

SECTION: ECONOMIA; Pag. 31

LENGTH: 594 parole



HIGHLIGHT: Marchionne: il jobs act non ci tocca, ma sostegno a Renzi. Sempre
governativi Produzione Dalla Jeep Renegade atteso un contributo importante per
arrivare a 1 milione di auto


GINEVRA - Il primo salone dopo la fusione di Fiat e Chrysler è una presentazione
di modelli destinata a convincere gli scettici che il gruppo - come ha
sottolineato Sergio Marchionne - «è ora globale». È rilassato e sereno,
l'amministratore delegato: «Ho la coscienza a posto. La Fiat di oggi non ha
nulla a che vedere con la Fiat del 2004». Dieci anni che sembrano un secolo
quando appare una Maserati inattesa: è un concept chiamato Alfieri, come il
fondatore delle officine Maserati, e indica la strada intrapresa dal marchio. Un
nuovo mondo.

È sempre l'amministratore delegato a precisare il primo «dettaglio»
produttivo-sindacale (e per molti aspetti «politico»): «Lo sviluppo globale di
Maserati passa da Mirafiori». La fabbrica torinese «potrebbe essere utilizzata
per produrre le vetture alto di gamma» sia del Tridente «sia Alfa Romeo».
Affermazione che, come quella sulla produzione del Biscione - «Rimarrà in
Italia: non è una questione nazionalistica, penso ci siano dei luoghi a cui
appartieni, e per l'Alfa, come per Ferrari e Maserati, sono lì» - contiene la
difesa della Repubblica: «Soffre, ma noi faremo di tutto per aiutare il nostro
Paese». Aggiunge John Elkann, il presidente: «Speriamo ci sia la stabilità
necessaria per ottenere risultati positivi». Ed è ancora Marchionne a
sottolineare volutamente: «Siamo da sempre filogovernativi e tali rimaniamo. Il
nostro appoggio c'è, anche perché il Paese ha bisogno di credibilità
internazionale». Detto ciò, «non abbiamo mai chiesto soldi al governo e non
abbiamo nessuna intenzione di farlo». Contento, almeno, dei provvedimenti
annunciati da Matteo Renzi su jobs act e cuneo fiscale? «Analizzeremo i
dettagli». La riduzione del «cuneo», in ogni caso, non tocca Fiat: «È un atto
dovuto da molto tempo per incoraggiare le imprese. Ma non riguarderà Fca:
abbiamo già una serie di accordi con i sindacati, la base del nostro progetto
industriale».

Lo mostrano i nuovi modelli presentati a Ginevra. A partire dalla Jeep Renegade:
produzione a Melfi, prima Jeep costruita fuori dagli Usa, misto di culture
americane ed europee perché, come dice Mike Manley, il responsabile del marchio
«qui si è coniugata la tecnologia di Jeep con la capacità di fare auto in
Italia». Con questa vettura (la produzione inizierà il 14 luglio) e con la Fiat
500X «spero di poter utilizzare tutti i nostri dipendenti di Melfi - dice
Marchionne - e magari di assumerne anche altri». L'auto partirà dalla Basilicata
per essere esportata ovunque esista un concessionario Jeep (successivamente
verrà costruita anche in Brasile e in Cina). Ed è atteso un contributo
importante per portare da 800 mila a un milione la produzione del marchio.
Conferma non secondaria, insieme ai dati di mercato Fca in Italia diffusi
l'altro ieri, nella spinta che ha portato il titolo a un rialzo del 4,39%.

Da lì si passa allo stand Alfa Romeo, dove viene rivelata la 4C spider, momento
di orgoglio perché il brand, difeso con le unghie e con i denti, avrà ancora
molto da raccontare. Il suo anno sarà il 2015. E già il 6 maggio, a Detroit,
quando verrà annunciato il piano industriale (e anche qualche dettaglio di
quello finanziario) sino al 2017, il futuro dell'Alfa si conoscerà nel
dettaglio.

Infine l'altro gioiello: la Ferrari California T. Un momento da condividere con
Luca Cordero di Montezemolo, che a margine chiosa sul suo futuro: «Non
chiedetemi se volo o non volo, diciamo che se posso dare una mano al mio Paese
mi rendo disponibile: il mio compito è cercare di favorire un accordo tra
Alitalia con Etihad».

© RIPRODUZIONE RISERVATA

LOAD-DATE: March 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              79 of 2985 DOCUMENTS



                          Corriere della Sera (Italy)

                              4 marzo 2014 martedì
                               NAZIONALE Edizione

Fiat torna a crescere in Italia Da Melfi la nuova «Renegade»;
Auto Le immatricolazioni aumentano dell'8,6%, Fca del 7,3%. Chrysler corre negli
Usa

BYLINE: Daniele Sparisci

SECTION: ECONOMIA; Pag. 35

LENGTH: 549 parole



HIGHLIGHT: Vendite ancora su. I concessionari: ma non è vera ripresa


Una rondine non fa primavera, ma forse tre fanno ben sperare. A febbraio le
vendite di automobili in Italia sono cresciute dell' 8,6%: 118.328 le nuove
vetture, circa diecimila in più di un anno fa. È il terzo mese di fila con il
segno più davanti, un risultato che alimenta le speranze di ripresa dopo mesi in
caduta. Da gennaio l'incremento è del 6%, ma sono dati da prendere con le molle.

«È difficile dire se ci troviamo di fronte a un rimbalzo tecnico - commenta Gian
Primo Quagliano del Centro Studi Promotor- o se sia una ripresa destinata a
prendere corpo nel futuro». Perché la domanda di nuove vetture lo scorso anno
aveva toccato il fondo: «Il recupero si sta rafforzando». Fra gli addetti ai
lavori nessuno festeggia più di tanto: «Non chiamatela ripresa - avverte
l'associazione dei concessionari, Federauto. «I numeri di febbraio sono
influenzati dal pessimo andamento dello scorso anno, quando il mercato aveva
perso il 17%». Secondo i dealer il 2014 chiuderà con un milione e 400 mila
automobili. Una crescita leggera, molto lontana da quella «soglia di
sopravvivenza» collocata intorno ai due milioni di pezzi. Senza ridurre le tasse
- secondo gli operatori- è impossibile tornare ai quei livelli. Per il gruppo
Fiat-Chrysler il bilancio è positivo con un +7,3% (33.200 unità). Perfomance che
non si vedevano da mesi, anche se la quota di mercato è calata leggermente di
0,3 punti al 28,1%. Bene il marchio Fiat che cresce più della media (+9,8%) e
anche Jeep (+7%), mentre proseguono le difficoltà di Alfa che perde il 3,8%.

Ma come da tempo accade, le soddisfazioni più grandi per il Lingotto arrivano
dall'America. Dove Chrysler ha centrato il 47esimo mese consecutivo in crescita
(+11%, oltre 154 mila veicoli) con il solito forte contributo dei «truck» Ram.

Numeri con i quali l'amministratore delegato Sergio Marchionne si presenta al
Salone di Ginevra, al via oggi con oltre cento anteprime. Sotto i riflettori c'è
la nuova Jeep Renegade, uno dei prodotti più importanti della neonata Fiat
Chrysler Automobiles. Più di altri prodotti segna l'integrazione fra Torino e
Detroit: un Suv compatto progettato e disegnato ad Auburn Hills e costruito
nello stabilimento di Melfi. Le vendite cominceranno nel secondo semestre. È la
prima vettura della Jeep a «nascere» oltre i confini nazionali, un modello di
grandi volumi - si parla oltre 100 mila unità l'anno- realizzato
sull'architettura «small wide 4x4», la stessa sulla quale nascerà la 500X
(attesa in autunno al Salone di Parigi). L'aspetto e la trazione integrale da
vera fuoristrada, i motori con tecnologia MultiAir e diesel Multijet, poco più
di quattro metri di lunghezza, consumi contenuti e cambio automatico a nove
marce. Per il marchio americano, abituato a ragionare su altre dimensioni, è una
svolta: la Renegade sarà distribuita in 100 mercati per competere nel settore
degli «small Suv», che vale milioni di pezzi l'anno. Nei piani di Marchionne
dovrebbe consentire, insieme ad altre novità future, alla Jeep di passare dalle
731 mila vetture dello scorso anno al milione. Cambio di marcia, infine,
nell'accordo con Mazda che doveva far nascere la spider Alfa. Secondo
indiscrezioni, la macchina si farà, in Giappone, ma con altre insegne, è
probabile siano quelle di Abarth o di Fiat.

© RIPRODUZIONE RISERVATA

LOAD-DATE: March 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              80 of 2985 DOCUMENTS



                          Corriere della Sera (Italy)

                              3 marzo 2014 lunedì
                               NAZIONALE Edizione

Trent'anni fa nasceva l'Espace La rivoluzione francese in auto;
Anniversari La produzione del modello, con sette posti, cominciò nel 1984

BYLINE: Giosuè Boetto Cohen

SECTION: MOTORI; Pag. 43

LENGTH: 624 parole



HIGHLIGHT: Ma la grande monovolume ha un precedente italiano


MILANO - Al Salone di Torino del 1978 i riflettori sono puntati sulla Ritmo. La
nuova Fiat offre una linea molto personale e una serie di contenuti
sperimentali, a cominciare dal ciclo produttivo robotizzato e l'uso dei
materiali plastici. Poche le novità dall'estero, nel numero di maggio
Quattroruote giudica «andante, ma non troppo» anche il lavoro dei carrozzieri:
si nota appena la proposta di Giugiaro, «polemica, ma con una filosofia
interessante su linea e abitabilità». Questa è la scena su cui viene svelato il
progetto Megagamma, l'anello mancante tra berlina e mini-van. Un anello chiuso
intorno alla meccanica di una vettura già sul mercato, la Lancia Gamma 2500, per
realizzare la prima carrozzeria rigorosamente funzionalista, producibile in
grande serie.

Uno slancio verso il monovolume. Ma come spesso accade per le idee il cui tempo
specifico è più avanti del tempo corrente, il condizionale è rimasto. Il
producibile non è diventato prodotto. «Ci sono voluti sei anni - dice oggi
Giugiaro - perché l'automobilista potesse acquistare un veicolo che seguiva e
sviluppava le nostre intuizioni». Era l'Espace di Renault, lanciato nel maggio
1984: una pietra miliare nella storia dell'auto.

Concepito alla Matra di Philippe Guédon all'inizio degli anni 80, l'Espace è
stato preso al volo dai manager Renault, dopo che Peugeot e Citroën lo avevano
rifiutato. «In quei mesi - ricorda Michael Cheinisse, allora direttore di
prodotto Renault - eravamo alla ricerca di nuovi architetture di interni. Dove e
come mettere i bambini era diventato un chiodo fisso. Avevamo già l'idea dei
sedili girevoli, di un ambiente più ampio e vivibile, ma non c'era la
carrozzeria in cui metterli». Espace nascerà come un perfetto lavoro di équipe,
con Matra e Renault che si dividono gli obbiettivi. «Non mi ricordo di aver
sentito parlare allora della Megagamma di Giugiaro - continua Cheinisse -,
guardavamo i mini-van americani ed eravamo spaventati all'idea che la nostra
vettura potesse essere scambiata per un furgone. Per questo scegliemmo le porte
incernierate e non scorrevoli».

Rispetto all'Espace, la Megagamma è più berlina. Lo sforzo di farne una forma
prima di tutto ergonomica ha disorientato i primi osservatori. Le leggi del
basso, del piatto e dello slanciato erano contraddette. Ricorda Giugiaro:
«Umberto Agnelli mi disse: bisognerebbe avere il coraggio di produrre anche
un'auto del genere! Altri chiedevano sorridendo perché avessi disegnato il
camioncino dell'elettricista». Di fatto, in quel Salone si perde l'opportunità
italiana di inaugurare un nuovo segmento. Tanti presupposti della Megagamma sono
vantaggi per il consumatore: il pavimento piatto, i sedili ad altezza ideale,
l'alto padiglione che permette di accedere senza piegare la testa. Il tutto su
una meccanica quattroporte.

Ma il concept della Megagamma, così come quello dell'Espace, hanno un altro
precedente negli studi della Italdesign. È la proposta per un nuovo taxi di New
York, nata a Torino nel 1976. «Ogni volta che arrivavo all'aeroporto Kennedy -
ricorda Giugiaro - mi stupivo per la follia dei taxi americani, enormi e poco
confortevoli». Così nacque l'idea di un mezzo dedicato, per portare a spasso la
gente di Manhattan, comodamente, con tante valigie e un tetto di vetro per
guardare i grattacieli. Visto oggi, il taxi Alfa Romeo è ancora bello. La porta
scorrevole, le grandi superfici vetrate, le forme compatte e proporzionate hanno
attraversato il tempo. Ma non hanno attraversato New York. «L'innovazione da
sola non basta - conclude Giugiaro -. In molti casi l'uomo deve essere aiutato a
prendere decisioni coraggiose. Ci vogliono le leggi. Altrimenti, anche per
ragioni di convenienza immediata, tutto rimane come prima».

© RIPRODUZIONE RISERVATA

LOAD-DATE: March 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              81 of 2985 DOCUMENTS



                          Corriere della Sera (Italy)

                              3 marzo 2014 lunedì
                               NAZIONALE Edizione

Ecco la Panda Cross Debutta la nuova Jeep si chiamerà Renegade?;
Gruppo Fiat-Chrysler

BYLINE: Bianca Carretto

SECTION: MOTORI; Pag. 43

LENGTH: 392 parole


GINEVRA - Fiat Chrysler, per la prima volta a Ginevra, unite, un solo gruppo che
mette sul tavolo una tavolozza di modelli inediti (saranno smentiti tutti gli
scettici?). Il più atteso è il suv del segmento B della Jeep (si chiamerà
Renegade?), costruito a Melfi, che verrà rivelato solo domani con l'Alfa Romeo
4C spider . Il brand americano svela la variante europea della Cherokee che dopo
aver sbancato negli Stati Uniti - da ottobre a gennaio ne state vendute circa
unità 45mila - è commercializzata, dal secondo trimestre dell'anno, anche da
noi.

La sua vera chicca è un diesel 2.0 Multijet II con 170 cavalli, abbinato - prima
volta in assoluto - al cambio automatico a nove marce della ZF. Sarà disponibile
con trazione anteriore o integrale, in tre allestimenti Longitude, Limited e
Traihawk. Nello stand Fiat é esposta la 500 Cult , versione lussuosa della city
car, un Model Year 2014 che verrà commercializzata prima dell'estate. Presente
la Panda Cross , una variante 4x4, la sua vera base progettuale, enfatizzata da
ganci di traino rossi, dal frontale inedito, con un paraurti caratterizzato da
un ampio pannello per proteggere le parti meccaniche. Il sistema di trasmissione
di tipo «Torque on demand» si avvale di due differenziali e di un giunto
controllato elettronicamente, una trazione integrale permanente, gestita da una
centralina elettronica che ripartisce la coppia sui due assali, anteriore e
posteriore, assecondando le condizioni di aderenza della strada. Due i motori,
dotati di Start&Stop, il 0.9 TwinAir Turbo, da 90 cavalli ed il diesel 1.3
Multijet II da 80 cavalli. Anche il grande crossover Freemont è esposto in una
versione Cross, paraurti, griglia anteriore, cornici dei fari fendinebbia,
minigonne e barre sul tetto, paraurti posteriori e cerchi in lega . Un 2.0
Multijet II da 140 cavalli, abbinato al cambio manuale a sei rapporti e trazione
anteriore ed un 2.0 Multijet II da 170 cavalli montato nella versione 4x2 con
cambio manuale ed in quella integrale abbinata ad un automatico a sei rapporti.
Alfa Romeo lancia le versioni Quadrifoglio Verde per la Giulietta e la MiTo , la
prima in grigio Magnesio opaco, in tiratura limitata, su cui debutta l'inedito
1750 turbo benzina da 240 cavalli, con iniezione diretta e basamento in
alluminio, cambio sei marce con doppia frizione a secco.

© RIPRODUZIONE RISERVATA

LOAD-DATE: March 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              82 of 2985 DOCUMENTS



                          Corriere della Sera (Italy)

                              3 marzo 2014 lunedì

Fiat Chrysler punta su Renegade: una jeep tricolore, ma da esportazione;
Qui Ginevra

BYLINE: B. CAR.

SECTION: CORRIERECONOMIA; Pag. 5

LENGTH: 285 parole


A l Salone di Ginevra, la prima esposizione europea del 2014, che inizia oggi,
con la premiazione dell'«Auto dell'anno», si affrontano con ottimismo i primi
segni di ripresa che si registrano in alcuni paesi del nostro Continente.

La sovracapacità produttiva presente in Europa secondo gli analisti, potrebbe
richiedere la chiusura di almeno 18 stabilimenti. Attualmente, infatti, c'è il
potenziale assemblaggio di 26milioni di auto, ma se ne costruiscono solo 19
milioni, con un mercato che, nel 2013, si è fermato a circa 12.310.000 pezzi.

Per ora solo Psa Peugeot Citroen ha deciso il fermo dell'impianto di Aulnay e
Opel quello di Bochum, Fiat ha cessato le attività nella fabbrica di Termini
Imerese, nel 2011, ma ha imboccato la strada dell'esportazione per tenere attivi
gli altri siti. E' chiaro che deve ripartire l'economia di tutto il Vecchio
Continente, l'unico sostegno concreto ad un mercato considerato maturo, per
poter risalire la china.

Sergio Marchionne sta formando una Fiat Chrysler totalmente rinnovata. Ha detto,
recentemente, che gli americani hanno superato la loro crisi perché hanno «una
propensione quasi naturale al cambiamento, alla voglia di ripartire, di aprirsi
al mondo, di non chiudersi in casa, in particolare quando intorno c'è tempesta».
A Ginevra si iniziano a vedere i frutti della sua strategia: è il primo salone,
dopo la fusione di Fiat e Chrysler. Qui il gruppo si presenta con il veicolo più
atteso, il suv del marchio Jeep, quello che ormai tutti chiamano Renegade, si
affaccia nel segmento B ed amplia la gamma a livello globale. E' la prima Jeep
non costruita in Usa, ma nello stabilimento di Melfi, in Italia, per essere
esportata nel mondo.

© RIPRODUZIONE RISERVATA

LOAD-DATE: March 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              83 of 2985 DOCUMENTS



                          Corriere della Sera (Italy)

                              3 marzo 2014 lunedì

Piazza Affari sulle ali dello spread;
Azionari/Fideuram Italia

BYLINE: marco sabella

SECTION: CORRIERECONOMIA; Pag. 21

LENGTH: 489 parole



HIGHLIGHT: Pronti alla riscossa finanziari e utilities, bene anche Fiat e Stm I
grandi investitori stanno tornando sul nostro listino


Il miglioramento dei differenziali di rendimento contro il bund delle emissioni
dei paesi periferici dell'euro ha comportato un ritorno degli investitori
internazionali verso i mercati azionari dei paesi del Sud Europa. Ecco perché il
proseguimento del processo di normalizzazione seguito alla crisi del 2011
comporta un ulteriore recupero del listino italiano dai minimi storici verso cui
era precipitato». Luigi Degrada, alla guida di Fideuram Italia, la gestione
azionaria specializzata su Piazza Affari del gruppo Fideuram che si è
classificata tra i finalisti dei Morningstar Awards all'interno della sua
categoria, esprime fiducia sul potenziale del listino milanese. E i primi due
mesi del 2014 sembrano dargli ragione. Infatti il rialzo di circa l'8% da
gennaio delle blue chip tricolori va a consolidare un biennio di recuperi.

Con i primi accenni di ripresa economica come è cambiato l'umore degli
investitori?

«Dopo una prima fase di interesse inizialmente legata alle società maggiormente
esposte sui mercati internazionali negli ultimi mesi gli acquisti si sono estesi
anche i settori più direttamente collegati all'economia nazionale, che sono
anche quelli più rappresentati in Borsa».

Quali sono a questo punto i principali punti di forza del mercato azionario
italiano?

«Piazza Affari presenta multipli a sconto rispetto ai mercati internazionali.
Questo è particolarmente evidente nel settore bancario, il che è in parte
giustificato da una redditività ancora particolarmente depressa. Anche il
livello dei dividendi dei principali settori risulta interessante se confrontato
con i rendimenti obbligazionari. Inoltre in una fase ascendente la limitata
ampiezza e liquidità del mercato azionario italiano può favorire la crescita dei
corsi».

Mentre sul versante delle fragilità?

«Il profilo di rischio del mercato italiano rimane più elevato della media
europea come dimostra la forte volatilità delle ultime settimane. L'andamento di
Piazza Affari, in un contesto economico ancora debole e fragile, è
particolarmente esposto all'evoluzione del quadro politico italiano e europeo».

Quanto peseranno le scelte settoriali ai fini delle performance complessive?

«In una prospettiva ancora positiva data da un moderato miglioramento del quadro
macroeconomico e da una riduzione del premio per il rischio paese saranno
privilegiati i titoli più esposti all'andamento dell'economia nazionale».

E precisamente?

«Le società appartenenti al settore delle utilities e dei finanziari. In
particolare sul comparto bancario si potrebbero avere opportunità di
investimento interessanti durante le operazioni di rafforzamento patrimoniale».

Mentre a livello di singoli titoli?

«Tra le maggiori capitalizzazioni sembrano avere un rapporto rischio rendimento
interessante alcuni gruppi industriali come STMicroelectronics, Fiat e
Finmeccanica, protagonisti di riorganizzazioni e ristrutturazioni delle
rispettive attività».

© RIPRODUZIONE RISERVATA

LOAD-DATE: March 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              84 of 2985 DOCUMENTS



                          Corriere della Sera (Italy)

                            28 febbraio 2014 venerdì
                               NAZIONALE Edizione

Fiat, al via la formazione a Melfi E spunta l'ipotesi convertendo;
Il piano Un milione di ore sulla Jeep Renegade per tutti i dipendenti

BYLINE: Bianca Carretto

SECTION: ECONOMIA; Pag. 38

LENGTH: 493 parole



HIGHLIGHT: 40 milioni Costo dello stop parziale della produzione


Dal 3 marzo parte la formazione, che supererà il milione di ore, per tutti i
lavoratori dello stabilimento Fiat di Melfi, l'ultima tappa del programma di
ristrutturazione della fabbrica, per arrivare al pieno regime produttivo
previsto per il mese di luglio, con l'uscita del primo modello del segmento suv,
con il marchio Jeep ( in codice 520, battezzato Renegade), che verrà
ufficializzato martedì prossimo, al salone di Ginevra. Sarà necessario
sospendere provvisoriamente la produzione su un turno di lavoro; per cui, a
partire dalla prossima settimana, l'attività produttiva sarà garantita sul 1° e
sul 3° turno, senza cambiare l'assetto delle attuali sei squadre ma modificando
il ciclo di turnazione della cassa integrazione. Lo stesso percorso è previsto
per il secondo modello, la Fiat 500X.

E mentre in fabbrica è partito il primo progetto di formazione intensiva basata
sui comportamenti, sul fronte finanziario l'azienda starebbe pensando di
emettere un nuovo convertendo a 10 anni dal prestito che fece entrare le banche
nel capitale. Secondo quanto riportato dall'agenzia americana Bloomberg, e fin
qui non confermato dal Lingotto, si tratterebbe di un bond da 2 miliardi di
dollari.

Sergio Marchionne aveva presentato , nel dicembre 2012, il piano industriale che
prevedeva un miliardo di investimenti per la produzione dei due modelli
destinati al sito di Melfi. Lo stanziamento ha permesso di realizzare una nuova
sala metrologica per lo stampaggio delle lamiere e per misurare le geometrie
della scocca, il rifacimento delle linee di assemblaggio per la saldatura
automatica dei componenti, l'installazione di robot di ultima generazione,
l'adattamento dell'impianto di verniciatura. Gli impianti di montaggio sono
stati totalmente trasformati, permettono di costruire, contemporaneamente,
quattro modelli, diversi tra loro, secondo i migliori standard di controllo
tecnologici e qualitativi. Di fatto è stata applicata la rifocalizzazione delle
regole alla base dei principi del World Class Manufacturing (WCM), applicati
oggi a tutti gli stabilimenti del gruppo e, soprattutto, la prima volta di un
piano intensivo di formazione per tutti i dipendenti, centrato sui
comportamenti. La prima squadra selezionata (team leaders) ha acquisito
conoscenza del prodotto, diventandone poi diffusore all'interno dello
stabilimento nella fase successiva.

Il trasferimento delle conoscenze ha già dato i suoi frutti a Pomigliano d'Arco
e a Grugliasco per l'avvio dei modelli Panda e Maserati. Sono state fatte più di
4.000 proposte di miglioramento sul prodotto, analizzate 2.500 fasi di processo,
identificate ed eliminate 7500 possibili cause di anomalia, con l'obiettivo di
creare team di sette persone (un team leader e 6 operai) caratterizzato da un
forte senso di appartenenza. Lo stop alla produzione rappresenta un costo di
circa 40 milioni, comprese le retribuzioni e i relativi contributi previdenziali
e assistenziali.

© RIPRODUZIONE RISERVATA

LOAD-DATE: February 28, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              85 of 2985 DOCUMENTS



                          Corriere della Sera (Italy)

                            28 febbraio 2014 venerdì
                               NAZIONALE Edizione

In Rally A2a, Ubi e Bpm Segno meno per Prysmian;
Piazza Affari

BYLINE: GIACOMO FERRARI

SECTION: ECONOMIA; Pag. 55

LENGTH: 197 parole


Condizionate per quasi tutta la seduta dalle nuove tensioni in Ucraina, le Borse
europee alla fine sono riuscite a chiudere intorno alla parità. Piazza Affari
invece ha replicato esattamente l'andamento di mercoledì, anche in termini di
variazione finale (-0,38% l'indice Ftse-Mib, più o meno come la vigilia).
Continuano intanto le buone notizie sul fronte obbligazionario. Il Tesoro
infatti ha concluso in bellezza la serie dei collocamenti di titoli pubblici:
ieri le aste dei Btp quinquennali e decennali hanno registrato rendimenti in
forte calo e lo spread Bund-Btp ha fatto un ulteriore piccolo miglioramento (191
punti base a fine giornata). Nel paniere dei titoli principali spicca A2a
(+2,92%) che ha toccato i massimi dall'ottobre 2013. Seguono nell'ordine quattro
valori bancari: da Monte Paschi (+2,66%), oggetto di ricoperture, a Ubi Banca
(+1,71%); da Popolare Milano (+1,66%) a Mediobanca (+1,33%). Maglia nera,
invece, per Telecom Italia (-4,29%) dopo l'abbassamento del rating da parte di
Fitch.

In calo anche Ansaldo Sts (-2,19%) e Prysmian (-2,16%) reduce dal balzo della
vigilia e colpita ieri dai giudizi negativi di Banca Imi e Barclays.

© RIPRODUZIONE RISERVATA

LOAD-DATE: February 28, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              86 of 2985 DOCUMENTS



                          Corriere della Sera (Italy)

                            27 febbraio 2014 giovedì
                               NAZIONALE Edizione

Sale il Banco Popolare Vendite su Telecom Italia;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 194 parole


Ancora una giornata interlocutoria per le Borse europee, tutte o quasi in
leggero calo al termine della seduta. Piazza Affari è rimasta in positivo fino
al primo pomeriggio, poi ha perso anch'essa terreno, con il Ftse-Mib che ha
ceduto lo 0,37%. Regna invece l'ottimismo sul mercato obbligazionario: l'asta
dei Bot semestrali è andata a bene con i rendimenti ai minimi storici, mentre lo
spread Bund-Btp è sceso a 192 punti base. Non ne hanno approfittato i titoli
bancari, che si sono mossi in ordine sparso con Banco Popolare (+1,6%) miglior
titolo del comparto. Fra le blue-chips spicca il balzo di StMicroelectronics
(+4,52%) grazie alle prospettive di miglioramento sul mercato europeo, seguita
da Prysmian (+2,93%) che ha reagito al calo della vigilia, aiutata anche da una
raffica di report positivi. Bene anche Unipolsai (+2,54%), che Goldman Sachs ha
inserito nella sua «buy-list», oltre a Buzzi-Unicem (+2,09%) e Fiat (+1,91%)
promossa da Mediobanca. Quanto ai segni negativi, si va da Telecom Italia
(-2,8%) che ha pagato l'indicazione «sell» (vendere) da parte di Ubs, fino a
Mediobanca

(-1,85%). Atlantia (-1,44%) e Azimut (-1,12%).

© RIPRODUZIONE RISERVATA

LOAD-DATE: February 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              87 of 2985 DOCUMENTS



                          Corriere della Sera (Italy)

                           26 febbraio 2014 mercoledì
                               NAZIONALE Edizione

Norges Bank nel capitale Fiat con una quota del 2%;
Sussurri & Grida

SECTION: ECONOMIA; Pag. 31

LENGTH: 684 parole


(c.d.c. ) Da Torino a Oslo andata e ritorno. Norges Bank, la banca centrale
della Norvegia guidata da Oystein Olsen ha in mano il 2,015% di Fiat. La quota
della banca nel capitale del gruppo automobilistico è in diretta proprietà, ha
fatto sapere il puntuale aggiornamento della Consob sulle partecipazioni
rilevanti. Oltre a Norges bank e alla famiglia Agnelli, gli altri azionisti
rilevanti del Lingotto sono Vanguard international growth fund (2,006%) e
Baillie Gifford & co (2,641%). Norges Bank è una vecchia conoscenza della casa
automobilistica: negli anni scorsi la banca centrale norvegese era infatti già
entrata nel libro soci Fiat, con quote sempre a cavallo della soglia del 2%.
Dall'1,6% di fine 2009, era passata al 2% nell'agosto 2010 per poi scendere
all'1,9% nel dicembre di quello stesso anno. Il 21 febbraio scorso l'ultimo
movimento che ha portato Norges Bank al 2,015% di Fiat .

© RIPRODUZIONE RISERVATA

Il banchiere che sussurrava su Twitter

(m.ga. ) La Goldman Sachs ha teso trappole per tre anni, cercandolo in tutti gli
angoli della banca. Senza mai riuscire ad acciuffare il banchiere «traditore»
che spifferava su Twitter (@GSElevator Gossip) tutto quello che sentiva sugli
ascensori del potere. Frasi come «la mia pattumiera mangia meglio del 98 per
cento degli esseri umani» o «i buoni sconto di Groupon sono la nuova assistenza
alimentare per il ceto medio». Il «New York Times», che pure nel 2011 aveva
sostenuto che la talpa era un broker della banca, ora ha scoperto, dopo lunghe
indagini, la reale identità di Elevator: si tratta di John Lefevre, un ex
banchiere di Citigroup che ora vive in Texas e non ha mai lavorato per la
Goldman. O meglio, nel 2010 a Lefevre fu offerto un posto alla Goldman di Hong
Kong, ma all'ultimo momento l'assunzione fu revocata, non si capisce bene perché
(le parti danno versioni contrastanti). Evidentemente il banchiere ha deciso
che, sfruttando le sue capacità di osservazione e una fervida fantasia, poteva
ugualmente provare a indossare i panni - letterari, la letteratura digitale in
140 caratteri di Twitter - del manager della più blasonata istituzione
finanziaria di Wall Street. Scoperto, ha ammesso tutto con leggerezza: «Le
storie che ho raccontato non erano specifiche della Goldman, riflettono la
cultura del mondo finanziario». Alla fine tutti felici, o quasi: Goldman
scagionata, il «Times» che ha fatto lo scoop e, in fondo, anche Lefevre che sta
scrivendo un libro proprio sulla degenerazione culturale di Wall Street. Sarà
pubblicato in autunno e lui pare abbia già incassato un anticipo di oltre
centomila dollari. Meno contento, forse, l'editore, Simon & Shuster, che ha
reclutato il banchiere 34enne senza nemmeno conoscerne l'identità .

© RIPRODUZIONE RISERVATA

Turner Broadcasting, sale Ondarza

Nuovo incarico per Jaime Ondarza, General Manager Italia Francia e Regno Unito
di Turner Broadcasting System Italia, che assumerà la guida dei territori Europa
meridionale e Africa. Ondarza è responsabile di tutte le attività editoriali e
commerciali dei canali di intrattenimento del gruppo e del canale all-news Cnn
International per l'Italia, la Francia, la Spagna e l'Africa.

© RIPRODUZIONE RISERVATA

Canale di Panama, Fitch avverte (solo) Salini Impregilo

(R.Fi. ) Gli extra costi sui lavori di allargamento del Canale di Panama e
l'incertezza sul raggiungimento di un accordo mettono a rischio il rating di
Salini Impregilo, ma non quelli della capofila Sacyr. Fitch valuta il
declassamento del general contractor italiano. L'agenzia prenderà una decisione
dopo i conti 2013 che verranno approvati il 19 marzo, ma sull'alert il titolo in
Piazza Affari ha lasciato il 2% mentre Sacyr, il gruppo che guida il consorzio
di imprese che nel 2009 vinse la commessa e che sta trattando con l'Autorità del
Canale di Panama sulla ripartizione di costi imprevisti per 1,6 miliardi di
dollari, è salito a Madrid dello 0,9%.

Impregilo Salini ha già ridimensionato in bilancio i conti sui lavori del Canale
di Panama, procedimento che secondo alcuni analisti Sacyr non avrebbe compiuto
con la stessa rilevanza .

© RIPRODUZIONE RISERVATA

LOAD-DATE: February 26, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              88 of 2985 DOCUMENTS



                          Corriere della Sera (Italy)

                           26 febbraio 2014 mercoledì

Solidarietà

SECTION: VIVIMILANO; Pag. 61

LENGTH: 273 parole


Party benefico

In attesa di partire per il Brasile dove percorreranno 15.000 km, le «Donne al
volante» Mariella Carimini e Silvia Gottardi aspettano i supporter al «Bye bye
party» con dj set mercoledì 26 febbraio al Fiat Open Lounge (via Toqueville 3,
ore 19.30, ingr. lib con consumazione obbl.). All'aperitivo solidale seguirà una
lotteria a premi: parte del ricavato aiuterà la campagna «Indifesa» di Terre des
Hommes per la protezione delle bambine del mondo.

TDH02.36.56.99.43

Al femminile

Uno spettacolo tra parole, immagini e musica per riflettere sulle problematiche
degli abusi sulle donne organizzato dal centro antiviolenza Cerchi d'Acqua
sabato 1 marzo, alle 19.30 all'Auditorium dell'Umanitaria (via San Barnaba 48,
ingresso con offerta libera a partire da euro 15). L'attrice Alessandra Felletti
condurrà il pubblico in questo percorso di sensibilizzazione sul ruolo della
donna con proiezione di video, letture, concerto gospel e un buffet finale.

CERCHI02.58.43.01.17

Malati terminali

La Fondazione Floriani presenta giovedì 27 febbraio, alle 18.30, in via privata
Nino Bonnet il libro di Laura Campanello «Sono vivo ed è solo l'inizio.
Riflessioni filosofiche sulla vita e sulla morte». Al dibattito interverrà Gad
Lerner. La Fondazione promuove l'assistenza, la ricerca e le cure palliative per
i malati inguaribile.

FLORIANI02.62.61.111

Campi di lavoro

UnAltroMondo onlus sabato 1 e domenica 9 marzo (ore 14-18.30) illustra i suoi
campi di lavoro in Africa nello Spazio aperto in via Lucca 52. Sono poi previsti
corsi di formazione obbligatoria sabato 22 marzo e domenica 6 aprile. I campi
sono in Senegal e Mali.

UAM339.76.68.771

LOAD-DATE: February 26, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              89 of 2985 DOCUMENTS



                          Corriere della Sera (Italy)

                            25 febbraio 2014 martedì
                               RIBATTUTA Edizione

Il discorso a braccio per i telespettatori;
Sfida ai senatori

BYLINE: ALDO CAZZULLO

SECTION: PRIMA PAGINA; Pag. 1.41

LENGTH: 681 parole


«Ve lo dico con franchezza,fin dall'inizio: vorreiessere l'ultimo presidentedel
Consiglio a chiedere lafiducia in quest'Aula...».Quando spararono a Togliatti e
i partigiani entrarono nello studio di Valletta con gli Sten spianati, il capo
della Fiat disse come prima cosa: «Quando tutto questo finirà,voi sarete
licenziati». Mutatoil moltissimo che c'è da mutare,Renzi ha trattato i senatori
allostesso modo: come prima cosa,voi andrete tutti a casa. Mercoledì 12
febbraio, alla vigilia della direzione Pd che doveva defenestrare Letta, un
parlamentare renziano è andato dal capo a esprimere il proprio tormento
interiore. L'ha trovato mentre provava ad alta voce davanti allo specchio il
discorso di insediamento del suo primo governo: «Gentili senatrici, egregi
senatori...». («Matteo sei impazzito? - è esploso il visitatore -. Non pensi
alla crisi, a Enrico, alla Merkel?». Al che Renzi ha imitato scherzosamente il
primo incontro con la Cancelliera: «Cara Angela...»).

Ieri, in realtà, Renzi non si è rivolto ai senatori. Ha parlato ai
telespettatori. E ha usato i senatori come parametro negativo, contrapponendoli
alla gente comune. «Ci avete mai parlato con gli insegnanti? E con i padri, non
voglio dire i babbi, che vanno a scuola a prendere i figli?». E ancora:
«Lasciatevelo dire da un sindaco, sembra che nella politica di Roma si possa
sempre rinviare al giorno dopo, si possa rimandare l'urgenza dei provvedimenti;
mentre fuori da qui, quando poi si va nella vita di tutti i giorni, quando si va
a parlare con le persone che faticano a conciliare i propri orari, il senso
dell'urgenza, del tempo che non può passare invano, diventa un elemento
centrale...». E addirittura: «L'altro giorno parlavo con un mio amico che ha
perso il lavoro. So che a voi non importa niente, ma a me sì...».

Mai si era sentito un gelo simile per il discorso di insediamento di un premier.
Freddi e di circostanza gli applausi dei senatori del Pd, tranne quello per
Enrico Letta. Quasi nessun segno di polemica a destra, a confermare che
Berlusconi non ha (ancora) dichiarato guerra al nuovo governo. Scatenati i
grillini, che Renzi ha sfidato sostenendo di non aver paura delle elezioni, come
a dire ai senatori: o voterete per la vostra estinzione, o vi mando a casa prima
ancora con le elezioni anticipate.

A volte il nuovo premier ha esagerato, come quando ha parlato a lungo con la
mano sinistra in tasca, e a un certo punto tenendo in tasca entrambe le mani. A
volte è stato provocatorio: «Dicevano che al Senato non vi divertivate. Invece
vi vedo sereni. Vi garantisco che vi divertirete sempre di più. Ma mentre
qualcuno si divertiva, dal 2008 il Pil di questo Paese ha perso otto punti
percentuali...». Talora ha badato alle forme: «So che non meritate per qualità
personale il ruolo di ultimi senatori a dare la fiducia a un governo, ma è così.
Non lo sta chiedendo un governo: lo sta chiedendo un Paese». In ogni caso, mai
Renzi ha cercato di accattivarsi il favore del Palazzo, ma sempre l'ha
contrapposto alla gente.

Alla fine si è un po' stupito del gelo con cui è stato accolto. Era convinto di
riuscire a scaldare l'Aula con il riferimento al futuro, alla possibilità di
ripartire, all'«ultima chance », alla mancanza di alibi. Ma anche nella replica
notturna è tornato a rivendicare i suoi toni: «Forse avrei dovuto fare un
discorso più cerimonioso. Ma non chiedeteci di essere diversi da come siamo
fuori». Dentro l'Aula, il «Truman Show», la vita virtuale; fuori, un «Paese
arrugginito, impantanato, incatenato da una burocrazia asfissiante», che però
non può continuare «a piangere e a lamentarsi», ma può ritrovare fiducia in una
politica che decide e sa riformare se stessa. È un discorso pieno di buchi, non
indica la copertura delle spese, mai nominato il Sud, mai nominata la lotta alla
mafia. Ma Renzi - primo presidente del Consiglio a tenere il discorso della
fiducia a braccio - già pensa alla scuola di Treviso dove domani esordirà da
«sindaco d'Italia», ed è disposto a una sola autocritica: «La prossima volta
magari il discorso me lo scrivo».

© RIPRODUZIONE RISERVATA

LOAD-DATE: February 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              90 of 2985 DOCUMENTS



                          Corriere della Sera (Italy)

                            25 febbraio 2014 martedì
                               NAZIONALE Edizione

Il discorso a braccio per i telespettatori;
Sfida ai senatori

BYLINE: ALDO CAZZULLO

SECTION: IDEE & OPINIONI; Pag. 41

LENGTH: 681 parole


«Ve lo dico con franchezza,fin dall'inizio: vorreiessere l'ultimo presidentedel
Consiglio a chiedere lafiducia in quest'Aula...».Quando spararono a Togliatti e
i partigiani entrarono nello studio di Valletta con gli Sten spianati, il capo
della Fiat disse come prima cosa: «Quando tutto questo finirà,voi sarete
licenziati». Mutatoil moltissimo che c'è da mutare,Renzi ha trattato i senatori
allostesso modo: come prima cosa,voi andrete tutti a casa. Mercoledì 12
febbraio, alla vigilia della direzione Pd che doveva defenestrare Letta, un
parlamentare renziano è andato dal capo a esprimere il proprio tormento
interiore. L'ha trovato mentre provava ad alta voce davanti allo specchio il
discorso di insediamento del suo primo governo: «Gentili senatrici, egregi
senatori...». («Matteo sei impazzito? - è esploso il visitatore -. Non pensi
alla crisi, a Enrico, alla Merkel?». Al che Renzi ha imitato scherzosamente il
primo incontro con la Cancelliera: «Cara Angela...»).

Ieri, in realtà, Renzi non si è rivolto ai senatori. Ha parlato ai
telespettatori. E ha usato i senatori come parametro negativo, contrapponendoli
alla gente comune. «Ci avete mai parlato con gli insegnanti? E con i padri, non
voglio dire i babbi, che vanno a scuola a prendere i figli?». E ancora:
«Lasciatevelo dire da un sindaco, sembra che nella politica di Roma si possa
sempre rinviare al giorno dopo, si possa rimandare l'urgenza dei provvedimenti;
mentre fuori da qui, quando poi si va nella vita di tutti i giorni, quando si va
a parlare con le persone che faticano a conciliare i propri orari, il senso
dell'urgenza, del tempo che non può passare invano, diventa un elemento
centrale...». E addirittura: «L'altro giorno parlavo con un mio amico che ha
perso il lavoro. So che a voi non importa niente, ma a me sì...».

Mai si era sentito un gelo simile per il discorso di insediamento di un premier.
Freddi e di circostanza gli applausi dei senatori del Pd, tranne quello per
Enrico Letta. Quasi nessun segno di polemica a destra, a confermare che
Berlusconi non ha (ancora) dichiarato guerra al nuovo governo. Scatenati i
grillini, che Renzi ha sfidato sostenendo di non aver paura delle elezioni, come
a dire ai senatori: o voterete per la vostra estinzione, o vi mando a casa prima
ancora con le elezioni anticipate.

A volte il nuovo premier ha esagerato, come quando ha parlato a lungo con la
mano sinistra in tasca, e a un certo punto tenendo in tasca entrambe le mani. A
volte è stato provocatorio: «Dicevano che al Senato non vi divertivate. Invece
vi vedo sereni. Vi garantisco che vi divertirete sempre di più. Ma mentre
qualcuno si divertiva, dal 2008 il Pil di questo Paese ha perso otto punti
percentuali...». Talora ha badato alle forme: «So che non meritate per qualità
personale il ruolo di ultimi senatori a dare la fiducia a un governo, ma è così.
Non lo sta chiedendo un governo: lo sta chiedendo un Paese». In ogni caso, mai
Renzi ha cercato di accattivarsi il favore del Palazzo, ma sempre l'ha
contrapposto alla gente.

Alla fine si è un po' stupito del gelo con cui è stato accolto. Era convinto di
riuscire a scaldare l'Aula con il riferimento al futuro, alla possibilità di
ripartire, all'«ultima chance », alla mancanza di alibi. Ma anche nella replica
notturna è tornato a rivendicare i suoi toni: «Forse avrei dovuto fare un
discorso più cerimonioso. Ma non chiedeteci di essere diversi da come siamo
fuori». Dentro l'Aula, il «Truman Show», la vita virtuale; fuori, un «Paese
arrugginito, impantanato, incatenato da una burocrazia asfissiante», che però
non può continuare «a piangere e a lamentarsi», ma può ritrovare fiducia in una
politica che decide e sa riformare se stessa. È un discorso pieno di buchi, non
indica la copertura delle spese, mai nominato il Sud, mai nominata la lotta alla
mafia. Ma Renzi - primo presidente del Consiglio a tenere il discorso della
fiducia a braccio - già pensa alla scuola di Treviso dove domani esordirà da
«sindaco d'Italia», ed è disposto a una sola autocritica: «La prossima volta
magari il discorso me lo scrivo».

© RIPRODUZIONE RISERVATA

LOAD-DATE: February 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              91 of 2985 DOCUMENTS



                          Corriere della Sera (Italy)

                            25 febbraio 2014 martedì
                                 ROMA Edizione

Il sindaco, Acea e la difesa dei cittadini

BYLINE: ERNESTO MENICUCCI

SECTION: CRONACA DI ROMA; Pag. 2

LENGTH: 201 parole


Qualcuno spieghi a Ignazio Marino che il primo azionista di Acea, «regina» delle
municipalizzate, è proprio lui, come rappresentante del Comune. Un 51% difeso
con le unghie, tra l'altro, dal centrosinistra nella passata consiliatura,
contro la proposta di Alemanno di cederne il 21%. E qualcuno spieghi anche al
sindaco che, in una società quotata in Borsa, non si è mai visto un «padrone»
attaccare in maniera così plateale la propria azienda. Cosa accadrebbe, ad
esempio, alla Fiat se John Elkann criticasse - un giorno sì e l'altro pure - le
auto fatte dalla casa di Torino? Come primo effetto, il titolo crollerebbe, con
grande disappunto specie dei piccoli azionisti. Secondo, probabilmente,
interverrebbe la Consob per «richiamare all'ordine» l'autore di certe
dichiarazioni. Marino, col 51% di quote possedute dal Comune, ha tutti i poteri
statutari per far funzionare l'Acea, qualora ne ravvisi dei disservizi. È un suo
diritto/dovere, da sindaco e da azionista. Ma, in Acea, gli «interessi dei
cittadini» e quelli dei soci spesso coincidono, visto che la maggioranza è
pubblica. Che ne sarebbe, ad esempio, del Bilancio del Campidoglio, senza i
dividendi di piazzale Ostiense?

© RIPRODUZIONE RISERVATA

LOAD-DATE: February 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              92 of 2985 DOCUMENTS



                          Corriere della Sera (Italy)

                           23 febbraio 2014 domenica
                               NAZIONALE Edizione

Soci Generali, il 12% è in movimento;
Assicurazioni Del Vecchio e Caltagirone tra gli azionisti in crescita. Le
aspettative per la cedola e i conti 2013

BYLINE: Fabio Tamburini

SECTION: ECONOMIA; Pag. 35

LENGTH: 906 parole



HIGHLIGHT: Da Mediobanca al Fondo strategico, le quote nei piani di cessione Il
primo azionista In tre anni Piazzetta Cuccia programma di scendere al 10%. Il
ruolo dei veneti e di B&D


I riflettori della cronaca sono stati accesi su Generali per le vicende legate
alle azioni di risarcimento da avviare nei confronti dell'ex amministratore
delegato, Giovanni Perissinotto, e dell'ex direttore generale, Raffaele Agrusti.
Ma la questione cruciale è un'altra e può essere riassunta in una sola domanda:
come sta cambiando l'azionariato delle Generali? La domanda è giustificata
perché la fase attuale è senz'altro di passaggio e giustifica grande attenzione
perché la compagnia triestina è, insieme all'Eni, la regina delle società
quotate italiane, una vera multinazionale con 80 mila dipendenti, presente in 60
paesi con una raccolta premi intorno a 70 miliardi di euro, per il 70 per cento
fuori dal mercato italiano. In passato il controllo delle Generali era una
pratica riservata alla Mediobanca di Enrico Cuccia che aveva verso le
assicurazioni un'attenzione particolare e che ha governato a Trieste giocando di
sponda con l'alleato di sempre, la banca d'affari francese Lazard.

Storie d'altri tempi. Oggi Mediobanca ha messo in soffitta i patti di sindacato
e controlla poco più del 13 per cento delle Generali, ma ha annunciato che nei
prossimi tre anni scenderà al 10 per cento. In attesa di sistemazione c'è poi un
secondo pacchetto di titoli, ancora più rotondo: poco meno del 4,5 per cento,
passato dalla Banca d'Italia al Fondo strategico italiano, che a sua volta fa
capo alla Cassa depositi e prestiti, società controllata dal ministero
dell'Economia. La quota, come da statuto, dovrà essere ricollocata in altre mani
entro il 2015.

Non solo. Altre due partecipazioni potrebbero finire sul mercato. Certamente la
quota delle Generali posseduta dagli azionisti veneti vicino all'ex
amministratore delegato Perissinotto, che significa almeno un altro 1,5 per
cento del capitale controllato direttamente e metà del 2 per cento condiviso con
la Fondazione Cr Torino (che invece non è venditrice). E, infine, la partita è
aperta per quanto riguarda il 2,4 per cento circa suddiviso tra società che
hanno come riferimento la B&D holding di Marco Drago e c. (gruppo De Agostini),
soprattutto se il titolo Generali tornerà sopra la soglia dei 18 euro per azione
(il loro rappresentante in consiglio di amministrazione, Lorenzo Pellicioli, è
l'unico che ha votato contro la decisione di avviare un'azione di risarcimento
contro Perissinotto e Agrusti in sede giuslavoristica).

In totale la parte del capitale che potrebbe cambiare casacca è davvero
importante, superiore al 12 per cento, in uno scenario dove altri due azionisti
hanno superato di slancio la soglia del 2 per cento: gli imprenditori Leonardo
Del Vecchio (ora almeno al 3 per cento) e Francesco Gaetano Caltagirone (2,3 per
cento), entrambi molto liquidi e nelle condizioni, volendo, d'incrementare le
loro partecipazioni. Del Vecchio, in particolare, è certamente compratore e
dicono di Caltagirone che ha liquidità per almeno 1 miliardo.

Fin qui la fotografia dell'azionariato di comando. Ma c'è l'altra faccia della
medaglia, decisiva per capire come evolverà la situazione: la capacità delle
Generali di produrre profitti adeguati. E su questo terreno verrà giudicato il
nuovo amministratore delegato, Mario Greco, nominato nell'estate 2012 e
protagonista di un rinnovamento totale della prima e anche della seconda linea
del management.

In termini di capitalizzazione e redditività le Generali hanno risentito molto
della grande crisi precipitando nella classifica delle principali compagnie
assicurative internazionali. Nel 2008 il gruppo triestino, pur perdendo quota
rispetto al 2005, ha conservato la quarta posizione dietro a China life, Axa e
Allianz nella graduatoria per capitalizzazione. Ma nel 2012 è scivolato al
dodicesimo posto, contro Allianz che ha guadagnato posizioni fino a conquistare
il secondo posto nel 2012 e addirittura il primo l'anno scorso. Meno brillanti
sono state le performance della francese Axa, ma comunque distanti anni luce da
Generali: sesta posizione in classifica nel 2012 e quarta nel 2013.

Andamenti negativi, quelli del gruppo triestino, legati all'incapacità di fare
profitti apprezzabili: sedicesima nella classifica degli utili netti nel 2012,
con 90 milioni di euro, da considerare tenendo conto di svalutazioni per circa 2
miliardi di euro e di regole che non sempre nei vari Paesi sono omogenee.
Comunque troppo poco rispetto al primo posto di Allianz (con 5,2 miliardi di
euro) e al secondo di Axa (4,2 miliardi di euro). La scommessa di Greco, e anche
il banco di prova al quale è atteso, è riportare gli utili a livelli
accettabili. Un segnale di svolta arriverà già con il bilancio 2013 in cui,
secondo le prime indicazioni, i numeri risulteranno significativamente migliori,
con distribuzione di un dividendo adeguato. Proprio questo, alla fine, è il modo
più efficace per difendere l'autonomia delle Generali perché così aumenta il
valore della compagnia e ogni scalata diventa troppo onerosa.

Resta, in chiusura, una semplice curiosità: la sovrapposizione che si sta
delineando tra azionisti forti di Generali e di Unicredit. Dalla Delfin di
Leonardo Del Vecchio alla Fondazione Cr Torino passando per Caltagirone. E, a
sua volta, proprio Unicredit è il primo azionista di Mediobanca. L'intreccio è
interessante anche se viene liquidato dagli interessati con una battuta, che
ricorda come «non ci sia stato un caso di successo al mondo dei matrimoni tra
banche e assicurazioni».

© RIPRODUZIONE RISERVATA

LOAD-DATE: February 23, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              93 of 2985 DOCUMENTS



                          Corriere della Sera (Italy)

                            21 febbraio 2014 venerdì
                               NAZIONALE Edizione

Berlusconi: avanti sulle riforme. Ma evoca il voto;
Forza Italia Il Cavaliere parlando ai parlamentari azzurri indica il leader pd
come un'opportunità per il bipolarismo

BYLINE: Paola Di Caro

SECTION: PRIMO PIANO; Pag. 11

LENGTH: 648 parole



HIGHLIGHT: «Bisogna sempre essere pronti per le urne. Renzi? Non è di scuola
comunista» La sfilata delle 500 Oggi a Roma i Club Forza Silvio organizzano una
manifestazione con sfilata di Fiat 500


ROMA - Cosa si sia detto in quei sette minuti di faccia a faccia solitario con
Matteo Renzi forse resterà un mistero, e magari le supposizioni su trame segrete
e strategiche avvenute nel brevissimo colloquio sono affascinanti fantasie più
che possibili realtà. Ma non c'è dubbio che ieri Silvio Berlusconi, parlando per
oltre un'ora ai suoi parlamentari convocati alla Camera, ha mandato segnali che
aumentano la preoccupazione dei già preoccupatissimi Alfano e colleghi.

La frase chiave che fa suonare il campanello d'allarme l'ex premier la pronuncia
all'inizio dell'assemblea: «Tenetevi pronti per le Europee, ma anche per le
Politiche, perché si potrebbe tornare alle urne tra un anno...». Parole che
sembrerebbero dar ragione a chi immagina un patto segreto, siglato nei sette
minuti o magari chissà quando e dove, tra Renzi e Berlusconi che potrebbe
convenire ad entrambi: si fanno assieme le riforme con grande disponibilità, si
fa la legge elettorale, e quando l'ex premier potrà tornare alla vita pubblica
scontata la pena, si torna a votare.

L'ipotesi appare credibile tanto da far chiedere ad Alfano l'assicurazione che
non si voterà prima di aver riformato almeno il Senato, e tanto da costringere
Berlusconi davanti alle telecamere a smussarla: «Non fraintendetemi, io non ho
fatto previsioni. Ho detto che noi dobbiamo sempre essere pronti per le elezioni
e le campagne elettorali, che capitino tra quattro anni, tre anni, due anni o un
anno. Non ho assolutamente fatto nessuna previsione di nessun tipo». È comunque
un fatto che il Cavaliere alle elezioni si sta preparando eccome, sondaggi alla
mano e Club in rampa di lancio. I primi, ha detto ai suoi, gli confermano come
«il 67% degli italiani gradiscono un'opposizione responsabile, che è quella che
abbiamo promesso noi», ed è prevedibile che registreranno come «in tempi di
crisi chi è al governo perde voti, chi è all'opposizione come noi li guadagna».
Motivi per cui il Renzi tanto benvoluto, che «non è mai stato comunista» e con
il quale «si possono fare le riforme, è un'opportunità per il bipolarismo», che
commette pure lui qualche errore come «aver concesso lo streaming a Grillo, non
doveva», resta pur sempre un avversario che andrà sfidato.

Come? Intanto impedendo che il Ncd abbia visibilità e spazio: «La gente ha
capito di che pasta sono fatti, non accettate più spunti di dialettica con
questi signori» è l'ordine ai suoi che, sospettano alcuni, deriva anche dal
consiglio dato a Renzi di «non farli rientrare con le stesse facce al governo».
Ma per presentarsi al meglio l'ex premier sa che bisogna riconquistare i propri
elettori. E per due terzi del suo intervento, anche sconcertando un po' i suoi,
parla dei Club (che oggi a Roma davanti alla sede del partito terranno una
grande manifestazione con sfilata di decine di Fiat 500) e che dovranno essere
una sorta di centri di assistenza per i cittadini, soprattutto «per i non
abbienti, gli anziani, che sono il 40% della popolazione». Verso chi è in
difficoltà bisogna mobilitare «avvocati, commercialisti, medici, dentisti» che
possano gratuitamente dare il loro contributo attraverso i Club, bisogna pensare
a «chi ha bisogno di un impianto ai denti, e non ha i soldi». Senza dimenticare
una delle cose più importanti: «Tante persone sole hanno animali, noi dobbiamo
aiutarli mettendo a disposizione veterinari. Ma non crediate che io penso solo
ai cani per Dudù: anche per i chi ha mici dobbiamo darci da fare».

© RIPRODUZIONE RISERVATA

All'opposizione

No alla fiducia ma dialogo sulle riforme, a partire da quella sulla legge
elettorale: Berlusconi ha così sintetizzato la posizione di Forza Italia nei
confronti del governo Renzi

Il vertice al Nazareno

Il dialogo tra il leader azzurro e il segretario pd sulla riforma elettorale ha
avuto il suo momento centrale il 18 gennaio: Berlusconi è andato alla sede
romana del Pd e ha siglato l'accordo con Renzi

LOAD-DATE: February 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              94 of 2985 DOCUMENTS



                          Corriere della Sera (Italy)

                            21 febbraio 2014 venerdì
                               RIBATTUTA Edizione

«Non state a casa o qualche scemo vi sgrida»;
Della Valle torna sui giovani e il lavoro

SECTION: ECONOMIA; Pag. 44

LENGTH: 145 parole


Nuova puntata nella polemica tra il numero uno di Tod's, Diego Della Valle, e il
presidente di Fiat John Elkann. «Non state a casa a poltrire, altrimenti c'è
qualche scemo che poi vi sgrida», ha detto ieri ai figli Della Valle a margine
del Premio Leonardo al Quirinale. Il riferimento è alle recenti parole di Elkann
sui giovani («non sono così determinati a cercare lavoro», «stanno bene a casa
loro» e «non colgono le moltissime occasioni» offerte dal mondo globalizzato),
seguite da una precisazione dello stesso presidente Fiat che ha detto: «Sono
rammaricato che un messaggio nato per essere di incoraggiamento alla fine sia
stato interpretato come un segnale di mancanza di fiducia nei giovani». Ieri
Della Valle ha aggiunto: «Ho portato i ragazzi a vedere Roma - ha detto -
L'abbiamo girata in lungo e in largo. Così poi non vanno all'estero».

© RIPRODUZIONE RISERVATA

LOAD-DATE: February 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              95 of 2985 DOCUMENTS



                          Corriere della Sera (Italy)

                            21 febbraio 2014 venerdì
                               NAZIONALE Edizione

Nuovo Balzo per A2a Terna ai Massimi Storici;
Piazza Affari

BYLINE: GIACOMO FERRARI

SECTION: ECONOMIA; Pag. 47

LENGTH: 198 parole


In rosso per quasi tutta la seduta, le Borse europee hanno recuperato terreno
dopo l'avvio di Wall Street, riportandosi in parità al termine delle
contrattazioni. Le preoccupazioni della mattinata (l'ipotesi di un rialzo dei
tassi Usa e il rallentamento dell'attività manifatturiera cinese) sono state
superate dai positivi dati macro americani. Anche Piazza Affari l'indice
Ftse-Mib è terminato in leggerissimo progresso (+0,07%), grazie soprattutto ai
rialzi di alcuni titoli energetici e industriali. Saipem , per esempio, è
balzata del 2,99% sulla scia dei buoni risultati della concorrente Technip,
mentre A2a (+2,19%) ha proseguito la corsa iniziata mercoledì dopo i dati
preliminari di bilancio. Da parte sua Enel è cresciuta dell'1,72% e Terna , pur
con un progresso inferiore (+0,92%), ha però toccato il suo massimo storico. Fra
le performance migliori della giornata si collocano poi quelle di Fiat (+2,01%)
e Azimut (+1,30%). Ha chiuso in forte ribasso, invece, Mediaset (-4,95%), per i
timori di un rallentamento della raccolta pubblicitaria. Giù, inoltre, Ubi Banca
(-1,85%), Atlantia (-1,37%), StMicroelectronics (-1,22%) e World Duty Free
(-1,22%).

© RIPRODUZIONE RISERVATA

LOAD-DATE: February 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              96 of 2985 DOCUMENTS



                          Corriere della Sera (Italy)

                            20 febbraio 2014 giovedì
                               RIBATTUTA Edizione

Prima in treno, poi in auto: l'Alta velocità si allea al car sharing;
Milano Dopo il debutto della collaborazione tra Enjoy e Trenitalia al via anche
il progetto di Italo e Car2Go per la mobilità cittadina condivisa

BYLINE: Alessandra Dal Monte

SECTION: CRONACHE; Pag. 27

LENGTH: 623 parole



HIGHLIGHT: I minuti in offerta Gli iscritti al programma fedeltà di Italo
potranno viaggiare 45 minuti sulle Smart della flotta Car2Go


MILANO - Mobilità integrata o viaggi «porta a porta». In gergo si chiamano così,
in pratica significa che si esce di casa e si arriva a destinazione attraverso
una catena di mezzi collegati. È l'idea che sta dietro all'accordo tra la
società di car sharing Car2Go, presente a Milano con una flotta di 600 Smart
(presto 800), e Nuovo trasporto viaggiatori, il gestore dei treni ad alta
velocità Italo. Un'alleanza che offre benefici ai rispettivi clienti, con
l'obiettivo di spingerli a usare la formula «auto condivisa più treno» in
alternativa al mezzo privato. La partnership, per la verità, arriva due mesi
dopo quella siglata dalla cordata concorrente: Enjoy, il servizio di car sharing
targato Eni - una flotta che entro fine febbraio arriverà a seicento Fiat 500 e
44 Fiat500 L, con 40 mila iscritti - era stato lanciato a Milano il 16 dicembre
scorso con un bonus riservato ai titolari della Carta Freccia Trenitalia (15
euro gratis da usare sulle auto). Molto simile l'idea di Italo, che ai titolari
del suo programma fedeltà offre 45 minuti di viaggi sulle Smart, oltre a una
serie di altri benefit: «Ma non siamo andati al traino - precisano da Nuovo
trasporto viaggiatori -. Anzi, abbiamo avuto l'idea mesi fa, in dicembre stavamo
già trattando con Car2Go». Ecco come funziona l'iniziativa: per i quasi 400 mila
iscritti al programma Italo Più la registrazione a Car2Go sarà gratuita (fino al
30 aprile, poi costerà 9 euro invece di 19) e ci saranno 45 minuti di utilizzo
gratuiti.

Per i clienti Car2Go (60 mila a Milano) sarà a disposizione un voucher di 15
euro per viaggiare su tutte le tratte di Italo nelle tariffe Base ed Economy e,
fino al 30 aprile, anche l'accesso alle sale riservate nelle stazioni e la
possibilità di passare dalla carrozza standard a quella più grande (se ci sarà
posto).

La partnership guarda al futuro: Car2Go è già pronta ad approdare a Roma, dove
il Comune sta per aprire le buste del bando sul car sharing. «Se saremo noi i
prescelti, abbiamo già le auto per partire tra pochissimi giorni», ha annunciato
Gianni Martino, country manager di Car2Go per l'Italia e il Sud Europa, che ieri
ha presentato l'accordo insieme al presidente di Ntv Antonello Perricone (che, a
margine, ha fatto sapere che «non sono previste ricapitalizzazioni, mentre del
nuovo amministratore delegato ne parleremo nel cda del 27 febbraio, ma da lì non
uscirà certamente un nome»). E nei prossimi mesi Car2Go guarda a Firenze e a
Bologna, dove però le amministrazioni non hanno ancora pubblicato alcun bando.
«Quella che sta avvenendo è una rivoluzione negli spostamenti privati - continua
Martino -. E la cosa positiva è che non va a danno di nessuno: i nostri studi
dimostrano che in un anno un'auto condivisa ne toglie 12 dalla strada. Il che
significa che anche i tassisti sul lungo termine potranno trarre beneficio dal
car sharing, perché ci saranno comunque meno mezzi privati in circolazione». E
le novità non sono finite: tra luglio e settembre partirà il «roaming
internazionale» di Car2Go, cioè la possibilità per gli iscritti di prendere la
macchina anche nelle altre città europee in cui è presente il servizio. Da
ottobre il roaming sarà intercontinentale: si potranno noleggiare con la stessa
tessera anche le Smart negli Stati Uniti e in Canada. Ed entro il 2014 arriverà
in Italia Car2Go Black, cioè il car sharing tra città e città. Partirà da Milano
ma non c'è ancora un piano sulle altre destinazioni. Ma le novità riguardano
anche i treni Italo: l'azienda ha richiesto di far partire i diretti Roma-Milano
da Termini anziché da Tiburtina, ed entro dicembre dovrebbe arrivare l'ok.
Sempre entro fine anno potrebbero partire nuove tratte non stop: Milano-Napoli e
Torino-Napoli.

© RIPRODUZIONE RISERVATA

LOAD-DATE: February 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              97 of 2985 DOCUMENTS



                          Corriere della Sera (Italy)

                            20 febbraio 2014 giovedì
                               NAZIONALE Edizione

Mediobanca, più utili e nuove regole;
Piazzetta Cuccia Profitti raddoppiati. L'amministratore delegato: impegnati sul
progetto di bad bank di sistema

BYLINE: Fabrizio Massaro

SECTION: ECONOMIA; Pag. 37

LENGTH: 577 parole



HIGHLIGHT: Patto leggero, Bolloré salirà all'8%. Nagel: non ci serve capitale
Sofferenze Il manager: «Abbiamo un terzo dei crediti deteriorati rispetto alla
media delle banche nazionali»


MILANO - Mediobanca duplica l'utile del semestre (chiuso a dicembre 2013) a
304,7 milioni - superiore alle stime degli analisti - e aumenta la copertura dei
crediti deteriorati, che comunque rimangono contenuti a un terzo della media del
10% del settore bancario, ha sottolineato ieri l'amministratore delegato,
Alberto Nagel.

La banca d'affari presieduta da Renato Pagliaro - che ieri, dopo i conti, ha
chiuso in Borsa in lieve calo dello 0,21% a 7,27 euro - ha evidenziato la
crescita dell'utile, legato in gran parte alle plusvalenze dalla vendita di
partecipazioni, pur in un quadro «congiunturale ancora difficile e
caratterizzato da una crescente attenzione alla qualità degli attivi». I crediti
deteriorati sono saliti al 3,1% (pari a 1 miliardo di euro netto di non
performing loans), con un tasso di copertura salito al 46%. Secondo gli analisti
di Ubs (rating «neutral») la crescita degli accantonamenti, grazie ai capital
gain, è stata realizzata anche in vista dell'esame della qualità degli attivi
(asset quality review) della Bce. È grazie a questi dati che Nagel ha potuto
affermare in conference call che piazzetta Cuccia «non ha bisogno di aumenti di
capitale», potendo disporre già di un patrimonio di base (core tier 1) salito
all'11,9%.

A spingere l'utile sono state soprattutto le cessioni delle partecipazioni, pari
a 512 milioni, che hanno portato in cassa 152 milioni di plusvalenza: tra queste
Gemina, Saks, Rcs (che edita il «Corriere della Sera»), Gemina/Atlantia e Telco
(concambiato con azioni Telefonica poi cedute sul mercato). In totale le
partecipazioni valgono ora 4,9 miliardi (+15% da giugno 2013) a fronte di un
valore di bilancio di 4,1 miliardi.

Nell'attività bancaria sono invece stati i rami retail di Compass e Chebanca!, i
cui ricavi sono saliti del 10%, a compensare il calo del corporate. Per questo
il margine di interesse è cresciuto del 3,4% nonostante una flessione del
margine di intermediazione del 4,5% a 875 milioni. E Ubs sottolinea che il
recente accordo di distribuzione dei prodotti Compass nelle filiali di Mps
dovrebbe ampliare il giro d'affari del credito al consumo.

Un'importante spinta ai ricavi potrebbe arrivare dal cantiere della «bad bank».
L'ipotesi di un veicolo per i crediti deteriorati del sistema bancario «è un
business interessante», ha detto Nagel. «Stiamo lavorando al progetto, nei
prossimi due mesi vedremo se è tecnicamente fattibile. Se troviamo una soluzione
tecnica che rappresenti una buona opportunità per le banche che vogliono
deconsolidare gli npl e anche associarsi al business dei prestiti problematici e
fare in modo che gli investitori possano investire in questa classe di attivi,
penso che avremo trovato un buon business che porterebbe commissioni
ricorrenti», ha spiegato.

Contemporaneamente ai conti l'istituto ha anche aggiornato la governance,
abbassando la soglia minima del patto di sindacato al 25% dal precedente 30%,
autorizzando anche il finanziere francese Vincent Bolloré a salire dal 6%
all'8%. Servirà a lasciare maggiori margini di manovra ai piccoli soci che
volessero uscire. «Abbiamo obiettivi sfidanti per i prossimi sei mesi. Vogliamo
migliorare la governance in modo da essere piu attraenti per gli investitori»,
ha detto Nagel. Dall'adozione del nuovo piano industriale, lo scorso giugno, il
patto si era già ridotto dal 42% all'attuale 30,05% del capitale. Alla
presidenza del patto di sindacato è stato confermato Angelo Casò.

© RIPRODUZIONE RISERVATA

LOAD-DATE: February 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              98 of 2985 DOCUMENTS



                          Corriere della Sera (Italy)

                            20 febbraio 2014 giovedì
                               NAZIONALE Edizione

Fiat Chrysler, arriva la mini Jeep Progetto americano, in linea a Melfi;
Il gruppo La presentazione il 4 marzo al Salone di Ginevra. Ipotesi Renegade per
il nome. Piccoli suv, mercato su dell'85%

BYLINE: Bianca Carretto

SECTION: ECONOMIA; Pag. 39

LENGTH: 529 parole



HIGHLIGHT: Elkann e Marchionne ieri al Quirinale da Napolitano I motori I diesel
MultiJet II saranno costruiti nello stabilimento di Pratola Serra e i benzina
MultiAir a Termoli Le stime Nel 2013 in Europa 519 mila immatricolazioni di mini
suv. Le previsioni? Nel 2014 oltre quota 600 mila, 800 mila nel 2017


Al Salone di Ginevra, il 4 marzo, si vedrà il primo «small suv» di Jeep, la più
piccola e compatta della serie. E sarà la prima Jeep progettata negli Stati
Uniti ma prodotta fuori dal continente americano: sarà costruita in Italia,
nello stabilimento di Melfi, e distribuita in più di 100 nazioni nel mondo dal
gruppo guidato da Sergio Marchionne. Che ieri, insieme al presidente John
Elkann, è stato ricevuto al Quirinale dal presidente della Repubblica Giorgio
Napolitano. L'incontro è stato annunciato da un comunicato della presidenza
della Repubblica.

La nuova vettura amplia la gamma del marchio statunitense e porta, per la prima
volta, il brand nel crescente segmento B dei suv. Una fascia di mercato sempre
più eterogenea, che si posiziona al terzo posto dopo le citycar e le utilitarie,
superando le berline compatte. Nel 2013 il suo mercato è aumentato, in Europa,
di circa l'85% rispetto al 2012, raggiungendo le 519.000 unità immatricolate. E
si prevede che la crescita continuerà nei prossimi anni, superando nel 2014 la
quota di 600.000 vendite, fino a raggiungere le 800.000 unità nel 2017.

Anche in Italia, nonostante la difficile situazione economica, nel 2013 il
segmento «I0» (così è chiamato nel mondo) ha registrato una crescita del 72%
rispetto al 2012, assestandosi a 63.000 nuove consegne. Per il futuro dovrebbe
seguire un'evoluzione simile a quella del resto d'Europa, con importanti
sviluppi, anno su anno, fino al 2017.

Tutti i costruttori stanno cercando di inserirsi in questa categoria. Anche i
coreani di Hyundai potrebbero lanciare una nuova serie di suv compatti, uno dei
quali pensato per l'Europa. Allan Rushforth, il capo di Hyundai Europa, ha
confermato che il gruppo sta valutando un progetto di suv ultracompatto,
costruito in Brasile, su un nuovo pianale, che potrebbe diversificarsi molto
rispetto all'attuale concetto di prodotto.

Chi ha dato il via a questa tendenza è stata la Fiat che nel 2009 aveva lanciato
la Sedici, elaborata in collaborazione con Suzuki che aveva presentato, a sua
volta , la SX4. Un filone consolidato dalla Nissan Juke e dalla Mini Countryman,
a cui sono subentrate la Renault Captur , la Peugeot 2008, la Chevrolet Trax,
sorella della Opel Mokka. Si tratta di piccole auto derivate da utilitarie. Oggi
sul mercato si inseriscono anche le «world car» come la Ford EcoSport, prodotta
in Cina, in Brasile, in Thailandia e in India: un panorama affollato anche dalla
Mitsubishi ASX, dalla Mazda CX-5, dalla Citroen C4 Aircross , dalla Suzuki
S-Cross, per arrivare alla Mercedes GLA, versione suv della Classe A.

Questo è il campo di battaglia che affronta la small suv Jeep. Tra le sue
caratteristiche ci sono un dispositivo che disconnette la trazione posteriore e
il cambio automatico a nove rapporti. I motori saranno italiani, i diesel
MultiJet II costruiti a Pratola Serra ed i benzina MultiAir a Termoli.

Questa Jeep non ha ancora un nome ufficiale, tre le opzioni sul tavolo,
Jeepster, Laredo e Renegade. Il primo è stato scartato da Sergio Marchionne, il
secondo ricorda troppo le serie limitate, prodotte negli anni bui del brand. Non
resta che il terzo, nome storico della casa.

© RIPRODUZIONE RISERVATA

LOAD-DATE: February 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                              99 of 2985 DOCUMENTS



                          Corriere della Sera (Italy)

                           19 febbraio 2014 mercoledì
                                BRESCIA Edizione

Contromano sulla «corda molle» Muore 80enne di Mairano;
Incidente a Poncarale

BYLINE: W. P.

SECTION: CRONACA DI BRESCIA; Pag. 5

LENGTH: 206 parole


Le segnalazioni hanno cominciato ad arrivare al centralino della polizia
Stradale di Brescia qualche minuto prima delle due. «C'è un'auto che viaggia
contromano sulla corda molle nella zona di Borgosatollo». Una telefonata, poi
un'altra e un'altra ancora. La Stradale ha subito indirizzato le pattuglie
presenti in zona, una «caccia» alla vettura che aveva imboccato contromano da
Borgosatollo la corsia per Montichiari. Ma nonostante la tempestività
dell'intervento è stato tutto inutile, solo una manciata di secondi in più di
tempo e forse la tragedia si poteva evitare. Ma quando gli agenti sono arrivati
nella zona di Poncarale hanno visto il fumo, lo scontro frontale era appena
successo. Nell'incidente violentissimo ha perso la vita Giuseppe Bragaglio, 80
anni, di Mairano. Alla guida della sua Fiat Punto era entrato a Borgosatollo,
sbagliando la direzione di marcia della corsia. Il traffico non intenso della
bretella gli hanno impedito di capire l'errore che stava commettendo e, stretto
al volante della sua utilitaria, l'anziano ha viaggiato per cinque-sei
chilometri. Il suo viaggio è terminato contro un Suv (illeso il conducente). La
salma dell'uomo è stata composta all'ospedale di Montichiari.

© RIPRODUZIONE RISERVATA

LOAD-DATE: February 19, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             100 of 2985 DOCUMENTS



                          Corriere della Sera (Italy)

                            18 febbraio 2014 martedì
                               NAZIONALE Edizione

Elkann: parole fraintese sui giovani e il lavoro Le richieste Consob a Rcs;
Il caso

BYLINE: S. Bo.

SECTION: ECONOMIA; Pag. 31

LENGTH: 625 parole


«Sono rammaricato che un messaggio nato per essere di incoraggiamento sia stato
interpretato come un segnale di mancanza di fiducia nei giovani». Il presidente
di Fiat-Chrysler John Elkann è tornato ieri sul tema giovani e lavoro, dopo le
sue dichiarazioni a Sondrio di fronte a 600 studenti delle scuole superiori. In
un intervento sul sito della Fondazione Agnelli, Elkann sottolinea che «il tema
è troppo importante per farne occasione di polemiche demagogiche o di
strumentalizzazioni». E prosegue: «Si sente spesso dire che studiare non serve a
niente, perché non garantisce un lavoro. Le ricerche più attendibili dicono il
contrario». «Il senso della mia risposta nel dialogo con gli studenti è tutto
qui: non bisogna mai rinunciare, ma avere la forza di credere in se stessi ed
essere molto determinati». Le puntualizzazioni e il riferimento alle polemiche
demagogiche arrivano dopo l'ennesimo scontro con Diego Della Valle. Elkann
venerdì scorso ha detto ai ragazzi su lavoro e meritocrazia: «Credo tocchi anche
ai giovani essere più determinati», giovani che «forse» «non hanno la giusta
ambizione» per «cogliere le opportunità». Il giorno dopo è arrivato l'affondo
dell'imprenditore della Tod's, che ha definito il presidente del gruppo
automobilistico «un imbecille». Un «duello» nel quale ieri è entrato come
«esterno» Guido Barilla.

A Mix24 di Giovanni Minoli su Radio 24 il numero uno del colosso alimentare di
Parma ha sottolineato di «stare più dalla parte» di Mr. Tod's: «Credo che fra
Della Valle ed Elkann che si accusano l'un l'altro di essere "un piccolo
imprenditore" o uno che "non ha mai lavorato" ci sia dell'altro. Penso che il
percorso fatto da Della Valle con la sua azienda in Italia, che vede ogni giorno
un impegno e la sottoscrizione all'impegno, sia straordinario. Io sto più dalla
sua parte perché in realtà noi siamo come lui». Barilla fa riferimento a quanto
successo la settimana scorsa. Dopo che Della Valle, terzo socio di Rcs con circa
il 9%, ha scritto al consiglio del gruppo editoriale che pubblica il Corriere
della Sera facendo capire di essere pronto a un'azione di responsabilità nei
confronti dei vertici Rcs, Elkann, primo socio della Rizzoli con il 20,5%, è
stato duro: «Penso che a preoccupare Della Valle sia la Tod's: va male e
rispetto ai suoi concorrenti è un nano». L'imprenditore marchigiano ha subito
replicato: Elkann «venga a fare uno stage» in Tod's. «Così potrà imparare cosa
vuol dire lavorare».

Divisioni radicali fra i principali azionisti (ieri fra l'altro il Banco
Popolare ha comunicato di aver trasferito a Pandette lo 0,91% oggetto di opzione
e di essere uscito da Rcs) sembrano aver contribuito alla decisione di Carlo
Pesenti di lasciare il consiglio della Rizzoli. Ieri il gruppo editoriale ha
comunicato di «aver ricevuto il 14 febbraio le dimissioni» di Pesenti, rimasto
l'unico azionista (con il 3,8%) direttamente nel board. «La decisione è dovuta
ai numerosi e crescenti impegni nel gruppo Italmobiliare. Il consigliere
riferisce inoltre che sulla decisione hanno pesato anche la mancanza di
coesione» nel board e «fra azionisti rispetto all'attività della società, nonché
alcune scelte industriali e strategiche che non ha appieno condiviso».

Intanto è finito sotto osservazione della Consob l'ingresso, annunciato a fine
gennaio, di Rcs Mediagroup nell'e-commerce con un accordo con Bravofly Rumbo,
specializzato in viaggi e prenotazioni online, da cui ha rilevato il 51% di
Hotelyo nell'ambito del potenziamento del portale Dove Club. Bravofly Rumbo ha
fra gli azionisti la finanziaria torinese Lamse che fa capo a Andrea e Anna
Agnelli, cugini di John Elkann. Secondo fonti, la questione potrebbe
configurarsi come operazione con parti correlate.

© RIPRODUZIONE RISERVATA

LOAD-DATE: February 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             101 of 2985 DOCUMENTS



                          Corriere della Sera (Italy)

                            18 febbraio 2014 martedì
                               NAZIONALE Edizione

Fiat-Chrysler, l'America spingerà i ricavi a 93 miliardi;
I conti di Fca L'indebitamento del nuovo gruppo tra 9,1 e 10,3 miliardi

BYLINE: Francesca Basso

SECTION: ECONOMIA; Pag. 31

LENGTH: 496 parole



HIGHLIGHT: A Consob: impatto limitato del downgrade di Moody's Azionisti I
dividendi percepiti continueranno a essere soggetti alle regole fiscali dei
Paesi di residenza


MILANO - Ricavi e indebitamento per il 2014, reperimento delle risorse
finanziarie ed effetti della riduzione del rating di Fiat da parte di Moody's,
accesso alle risorse finanziarie di Chrysler: la Consob il 13 febbraio scorso ha
rivolto alcune domande al Lingotto, che ha risposto.

Sul fronte ricavi, il gruppo guidato da Sergio Marchionne ha come obiettivo per
il 2014 il raggiungimento di 93 miliardi, in crescita di circa il 7% rispetto al
2013. L'aumento, spiegano in una nota, «potrà derivare principalmente dalla
presenza commerciale nell'area Nafta (Stati Uniti, Canada e Messico, ndr ) dove
il mercato è atteso in rialzo rispetto al 2013». Sempre nell'area Nafta il
gruppo «ha l'obiettivo di aumentare il fatturato soprattutto grazie al
progressivo consolidamento delle vendite di modelli introdotti sul mercato negli
ultimi 12 mesi, principalmente la Jeep Cherokee e anche la nuova Chrysler 200,
che sarà lanciata nel secondo trimestre del 2014». Mentre in America Latina il
gruppo prevede di «mantenere sostanzialmente inalterato l'attuale
posizionamento». Anche i marchi del lusso contribuiranno all'obiettivo di
crescita dei ricavi 2014 «grazie all'apporto dei nuovi modelli lanciati nel
2013, in particolare Maserati».

Quanto all'indebitamento netto a fine 2014, Fiat conferma l'obiettivo compreso
tra 9,8 e 10,3 miliardi di euro, mentre l'Ebitda «è atteso in crescita,
coerentemente con il target di trading profit e l'incremento degli
ammortamenti».

L'11 febbraio scorso Moody's ha abbassato il rating di Fiat da Ba3 a B1 con
outlook stabile. Il gruppo spiega che «non sorge alcun obbligo di rimborso
anticipato dell'indebitamento esistente» e per la raccolta il Lingotto «ritiene
che la riduzione del rating in questione possa avere un impatto limitato».

Altra questione posta dalla Consob è l'accesso alle risorse finanziarie di
Chrysler, dopo la fusione. Fiat spiega che «vi è un tetto alla distribuzione di
dividendi (fatte salve le distribuzioni relative a tasse) consistente nel 50%
degli utili netti accumulati a partire dal 1 gennaio 2012, in aggiunta a una
distribuzione una tantum di 500 milioni di dollari». C'è poi la «condizione che
la liquidità di Chrysler ecceda una soglia minima di 3 miliardi di dollari (a
fine 2013 la liquidità ammontava a 14,7 miliardi di dollari), che il gruppo non
ritiene avrà impatto sulla capacità di Chrysler di effettuare distribuzioni».
Infine la questione degli effetti fiscali della riorganizzazione di Fca. Fiat
spiega che «le società industriali del gruppo, incluse quelle che hanno sede in
Italia, continueranno a essere soggette a imposizione fiscale nei vari Paesi in
cui operano». Quanto agli azionisti, «i dividendi distribuiti dalle società
fiscalmente residenti nel Regno Unito non sono normalmente assoggettati a
ritenuta d'imposta. Ovviamente, i dividendi percepiti continueranno a essere
soggetti a imposizione in base alle regole dei Paesi di residenza degli
azionisti medesimi».

© RIPRODUZIONE RISERVATA

LOAD-DATE: February 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             102 of 2985 DOCUMENTS



                          Corriere della Sera (Italy)

                            17 febbraio 2014 lunedì
                                MILANO Edizione

Car sharing, arrivano i mini-suv Enjoy «Così il mercato si apre alle famiglie»;

Mobilità Sono oltre 100 mila gli abbonati ai servizi di auto condivise. E Car2go
si allea con Ntv-Italo

BYLINE: Armando Stella

SECTION: CRONACA DI MILANO; Pag. 4

LENGTH: 848 parole



HIGHLIGHT: La flotta gestita da Eni cresce con 44 Cinquecento L (a cinque posti)
Gli ambientalisti Croci, «Milanosìmuove»: chiedevamo solo auto elettriche, è
stato traditoil dettato referendario


Spazio alle taglie forti. La carica delle Cinquecento rosse verrà irrobustita,
nei prossimi dieci giorni, dall'ingresso dei modelli large , i mini-suv ordinati
da Enjoy alla Fiat per intercettare il «segmento famiglia» dei clienti di car
sharing. È un passaggio cruciale nella crescita del progetto Eni e l'esame di
maturità nello sviluppo dei sistemi di auto in condivisione: il business giovane
e di moda riuscirà a convincere gli utenti senior (mamme e papà con figli)? La
scommessa di Eni è partita a metà dicembre: l'intesa con i partner Fiat e
Trenitalia, un'offerta preliminare di circa 300 city car (a quattro posti), la
tariffa più bassa sul mercato (25 centesimi al minuto). I risultati: 26 mila
abbonati nel primo mese e un trend di crescita che s'è confermato poi (centinaia
di iscrizioni al giorno). Il parco auto sarà completato entro fine febbraio: 644
vetture rosso-fuoco, di cui 44 Cinquecento L (a cinque posti), marchio Enjoy
sulla fiancata e cane a sei zampe nel logo.

La sperimentazione dei servizi di noleggio sta facendo emergere, nella pratica,
anche alcune piccole anomalie nei passaggi tra la prenotazione e il prelievo
dell'auto: auto libere «riservate» con l'applicazione sullo smartphone che poi
apparentemente «scompaiono» dalle strade; noleggi prima concessi dal gestore e
poi annullati; inciampi comunque comprensibili nel ciclo di rodaggio e
aggiornamento dei software. Un esempio: può capitare che l'app di Enjoy in
versione Android nasconda il pulsante di sblocco delle portiere. Twitter,
Facebook e i forum online sono carichi di segnalazioni e dibattiti
sull'efficienza (a seconda delle opinioni: piena, parziale, bassa) del car
sharing milanese e di raffronti con i servizi «maturi» delle altre città
europee. L'amministrazione di Palazzo Marino è comunque soddisfatta dei
risultati: «Milano è ormai la capitale italiana dello sharing e prosegue nella
svolta verso una mobilità sempre più sostenibile in vista di Expo».

Due concessionari pubblici (Atm con la flotta GuidaMi e Trenord con Evai), due
aziende private (la tedesca Car2go con 600 Smart e l'italianissima Eni con le
Cinquecento), e un quinto operatore milanese che sta preparando il battesimo
della Volkswagen UP! marchiate Twist per il primo maggio. A sette mesi dalla
liberalizzazione del car sharing circa 100 mila milanesi si sono abbonati a uno
o più servizi di auto condivise. Un dato «positivo» sottolineato dal presidente
di Assolombarda Gianfelice Rocca («Milano è una delle metropoli al mondo più
pronte a rispondere positivamente a modalità di trasporto che rendono meglio
sostenibili gli indici di densità e congestione urbana») e citato dagli
industriali nella richiesta al Comune di scelte «più coraggiose» sui traporti
locali: «Servono decisioni regolatorie capaci di aprirsi a logiche di mercato».
Car2go, per dire, annuncerà a giorni una nuova partnership con Ntv (promozioni
per i clienti dell'alta velocità di Italo): l'avanzata del car sharing sta
richiamando l'interesse di gruppi strategici.

Una critica arriva dagli ambientalisti di Milanosìmuove: «Nel referendum del
2011 si chiedeva che tutte le auto fossero elettriche per promuovere una
mobilità ad emissioni zero - osserva l'ex assessore Edoardo Croci -.
Quest'attenzione è mancata. Inoltre non è stata prevista l'"interoperabilità"
fra i sistemi, per cui gli utenti possono utilizzare solo le auto del gestore a
cui sono abbonati». Un programmatore, Emiliano Saurin, ha rilasciato l'11
febbraio scorso un'app che consente almeno di «vedere» sul telefonino tutte le
auto Enjoy e Car2go libere sulle strade. Si chiama «Bat sharing Milano». È un
primo passo.

© RIPRODUZIONE RISERVATA

Le vetture del car sharing Enjoy diventeranno 644 entro la fine di febbraio: il
parco auto sarà composto da 600 Fiat Cinquecento tradizionali e 44 modelli Large
I veicoli attualmente messi a disposizione dalla società tedesca Car2go (gruppo
Daimler). L'azienda ha ottenuto il via libera dal Comune per altre 200 Smart

Le vetture del car sharing Enjoy diventeranno 644 entro la fine di febbraio: il
parco auto sarà composto da 600 Fiat Cinquecento tradizionali e 44 modelli Large
I veicoli attualmente messi a disposizione dalla società tedesca Car2go (gruppo
Daimler). L'azienda ha ottenuto il via libera dal Comune per altre 200 Smart

La riforma

Il settore del car sharing è stato «aperto» dal Comune con un avviso di gara
pubblica del luglio 2013: a quel bando hanno risposto quattro operatori privati.
Car2go,

Eni e Twist

hanno ottenuto l'autorizzazione per svolgere il servizio, mentre l'offerta di
DriveNow (Bmw)

è stata rigettata

L'ex duopolio

Fino all'estate 2013 il mercato del car sharing era gestito da due società di
trasporto pubblico locale: Atm con

la flotta GuidaMi

e Trenord con il parco auto di Evai

Le regole

Le nuove flotte di car sharing possono entrare gratuitamente in Area C e
posteggiare liberamente sulle strisce gialle e blu. Le tariffe sono a consumo:
25 centesimi al minuto per Enjoy e 29 centesimi per Car2go; Twist debutterà il
primo maggio con una tariffa di 27 centesimi al minuto per il noleggio delle
Volkswagen Up!

LOAD-DATE: February 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             103 of 2985 DOCUMENTS



                          Corriere della Sera (Italy)

                            17 febbraio 2014 lunedì
                               NAZIONALE Edizione

Spazio compatto;
Mercato Nel 2013 le vendite delle piccole monovolume sono aumentate del 29%. La
loro quota di mercato è passata dal 5,2 al 7,2%

BYLINE: Alessandro

SECTION: MOTORI; Pag. 42

LENGTH: 414 parole



HIGHLIGHT: Piccole quanto basta per agilità Grandi quanto basta per praticità


MILANO - Non si vive di solo crossover. È la rivincita del senso pratico. Quello
che mette da parte posizione di guida alta e linee da suv, per apprezzare
abitabilità, accessibilità e capacità di carico. Lo stesso spirito che nell'era
digitale lascia immutata la definizione da vecchio mondo dell'auto: piccola
monovolume. D'altronde sono i numeri a raccontare la sua formula vincente: in
Italia nel 2013 le vendite delle piccole monovolume sono aumentate del 29%. La
loro quota di mercato è passata dal 5,2 al 7,2% e la crescita ha superato quella
dei crossover fermi «solo» al +18,2%. La tendenza è confermata anche all'inizio
del 2014 con un +6,4%. Non fa nulla poi se, a spingere in alto le vendite, è
soprattutto la Fiat 500L, leader del segmento in Italia e in Europa, le
monovolume più piccole sembrano essere un fenomeno.

Una sfida tutta giocata sulle portiere: tradizionali, a 90°, a libro o
scorrevoli, ognuno può scegliere la sua. La praticità delle portiere scorrevoli
in teoria è superiore, nel quotidiano però i suoi vantaggi non sono così sicuri:
«I costi di questa soluzione sono più elevati e su una piccola auto familiare il
fattore prezzo è importante. Il peso di questo tipo di portiere poi è superiore
e la loro funzionalità non è così scontata, penso ad esempio alle persone più
anziane. Senza considerare che in Europa non hanno mai avuto un gran successo»,
l'opinione di Jerry Hardcastle, Global chief marketability engineer di Nissan.

Non sono della stessa idea in Ford: la B-Max è l'unica della categoria ad avere
le portiere scorrevoli. I risultati però sembrano inferiori alle attese
iniziali, tanto da fermare per alcuni giorni la produzione dell'auto: «Il
risultato della B-Max è soddisfacente. È la piccola monovolume più venduta a
clienti privati. Qualche difficoltà, per B-Max e concorrenti, potrebbe però
arrivare nei prossimi mesi, quando la concorrenza dei piccoli suv sarà ancora
più ampia e agguerrita dal punto di vista commerciale», la replica e la
previsione di Roelant de Waard, a capo di vendite e marketing di Ford Europe.

Nel frattempo i profitti sembrano assicurati. Le piccole monovolume vendute sono
sempre più ricche: «Oltre il 40% dei clienti acquista la 500L negli allestimenti
più accessoriati, quelli in due colori e con dotazioni da segmento superiore»,
spiegano in Fiat. Aspetto che garantisce alle Case guadagni maggiori rispetto
alle più tradizionali city car. E di questi tempi non è poco.

Marchetti Tricamo

© RIPRODUZIONE RISERVATA

LOAD-DATE: February 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             104 of 2985 DOCUMENTS



                          Corriere della Sera (Italy)

                            17 febbraio 2014 lunedì
                               NAZIONALE Edizione

500L: l'ultima versione ha un'anima rock

BYLINE: Bianca Carretto

SECTION: MOTORI; Pag. 42

LENGTH: 302 parole


La 500L è prima, in Europa, nella sua categoria, con una quota del 17,2%.
L'immagine del marchio «500» ha superato l'immagine stessa della city car. Per
questo Fiat, in attesa di nuovi modelli, anche con trazione integrale, decide di
aggiornare continuamente la gamma.

Come è fatta

La 500L è una monovolume compatta, offerta con diversi allestimenti. Le ultime
due serie speciali si chiamano Beats Edition (dal nome dall'impianto audio
prodotto dall'omonima azienda americana) e Business che si affiancano al model
year 2014. Una sola potenza, 120 cavalli, per due nuovi propulsori Euro 6 ,
entrambi turbocompressi: il diesel 1.6 Multijet II con un consumo medio di 4,6
litri per 100 km (emissioni di CO2 di 120gr/km) ed il benzina 1.4 T-Jet, con un
consumo combinato di 6,9 litri/100 km ed emissioni di CO2 pari a 159 gr/km. La
variante bi-fuel GPL del 1.400 permette di fare un pieno con soli 30 euro e ha
autonomia extraurbana di 1.400 km.

I punti di forza

Gli optional possono essere acquistati in pack specifici: Pop Star Pack, Lounge
Pack e Trekking Pack. Due le serie speciali: la Beats Edition dotata di un
impianto audio da 520 Watt, con sette altoparlanti, carrozzeria bicolore, opaca
o lucida, sempre grigio/nera, interni in ecopelle, sottolineati da impunture
rosse; e poi la Business dedicata, come dice il nome, al mondo degli affari:
equipaggiata di serie con il sistema Traction+ e pneumatici Mud and Snow,
garantisce la massima aderenza anche su fondi innevati o bagnati. Il diesel,
silenzioso, è sempre pronto nelle risposte, ideale per lunghi viaggi, non
obbliga a frequenti cambi di marcia, grazie alla coppia elevata (320Nm a 1750
giri).

Il prezzo

Commercializzata dal 10 febbraio, la 500L Beats Edition (nasce sulla base della
Trekking), ha un prezzo che parte da 22.810 euro.

© RIPRODUZIONE RISERVATA

LOAD-DATE: February 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             105 of 2985 DOCUMENTS



                          Corriere della Sera (Italy)

                            17 febbraio 2014 lunedì

Bad Bank La via italiana passa (solo) dai privati;
Credito Unicredit e Intesa Sanpaolo sono al lavoro (anche) per un progetto
comune. Mediobanca e Fonspa, pensano alle medio-piccole

BYLINE: stefano righi

SECTION: CORRIERECONOMIA; Pag. 4

LENGTH: 704 parole



HIGHLIGHT: Washington, Londra e Madrid si sono mosse subito. Da noi solo ora che
i crediti deteriorati hanno superano i 155 miliardi


Ma quale Bad bank ? Quei tempi sono passati mentre in Italia eravamo distratti
da altri pensieri. La Spagna ha portato a casa 40 miliardi dall'Unione europea
nell'ambito del piano Salva-stati. Noi, al solito, siamo rimasti a guardare e
adesso la Bad bank dobbiamo farcela da soli, privatamente. Unicredit e Intesa
hanno già iniziato i lavori». Il banchiere che si confida con Corriere Economia
non usa mezzi termini. Ma il suo sfogo non è solo una difesa della categoria
(«in Italia le banche non sono state aiutate dalla politica e i Monti bond di
Mps pagano allo Stato il 9 per cento di interesse annuo»), serve anche a
focalizzare il problema di maggiore attualità nel mondo creditizio: come
liberare capitale e risorse (anche umane) a favore dei nuovi investimenti.
Insomma, chiudere le partite che si stanno perdendo e iniziarne rapidamente
delle altre. Magari da giocare con maggiore attenzione. Per farlo però servono
capitali, perché le perdite a bilancio sono concrete e tangibili per tutti, 155
miliardi di crediti in sofferenza e qui arriva il difficile: non ci sono soldi.

Le scelte degli altri

La Bad bank è un'altra cosa rispetto a quello che sta avvenendo in Italia in
queste settimane. Gli esempi più chiari sono riportati a fianco. Negli Stati
Uniti la Federal Reserve intervenne subito, nel 2008, per porre argine al
disastro di Lehman Brothers. L'istituto centrale americano comperò a prezzo
stracciato i titoli tossici in portafoglio alle banche e si mise alla finestra
ad aspettare. Le banche contabilizzarono subito una perdita secca e ripresero a
fare il loro lavoro. Dopo un paio d'anni, cambiato il clima, la Fed ha rivenduto
sul mercato le sue attività ex-tossiche, ricavando una discreta plusvalenza.
Operazioni simili si sono realizzate con soldi pubblici a Madrid come a Londra.

In Italia partiamo adesso e disponibilità pubbliche non ce ne sono. Il
ribaltamento di governo in corso non depone poi a favore di una immediata
sensibilità nei confronti di un problema così tecnico e impopolare, benché
fondante. Così le banche si stanno attrezzando a fare da sole, o in gruppo.

Pochi e subito

Federico Ghizzoni, ceo di Unicredit, ha detto che le mosse del suo gruppo
saranno pubbliche a giugno. Avvallando così l'ipotesi di gestione aggregata, con
il fondo Kkr e l'altra grande banca italiana, Intesa Sanpaolo, per creare un
contenitore a cui apportare parte dei crediti inesigibili che gravano sui due
istituti. Un veicolo terzo, esterno alle banche, dove porre i Non performing
loan , i prestiti inesigibili, in modo da alleggerire i bilanci degli istituti.
Parallelamente Unicredit ha già iniziato a cedere sul mercato parte di questi
prestiti e al problema sta lavorando anche Carlo Messina, ceo di Intesa
Sanpaolo, nell'ambito dell'elaborazione del piano industriale del gruppo. Per
ora si procede con le cartolarizzazioni. Ovvero si cedono, a frazioni del
nominale, crediti in sofferenza a società terze. Si incassa poco, ma ci si
libera subito del problema, lasciando ad altri il tentativo di recuperare quanto
possibile. Allineati all'antico adagio: pochi, maledetti e subito.

Iniziative

Mediobanca sta mettendo a punto un veicolo finanziario per risolvere il problema
dei crediti non performanti in seno a molte banche di medio-piccola dimensione.
In Piazzetta Cuccia pensano soprattutto alle popolari, quotate e non. Su quello
che sta profilandosi come un possibile mercato di una certa rilevanza nei
prossimi mesi, si pone anche Fonspa, il vecchio credito Fondiario acquisito
nell'ottobre scorso da Tages Holding e Harvest Investment partners, che ha Piero
Gnudi come presidente e Guido Lombardo amministratore delegato. Per tutti un
problema in comune: quanto valgono 100 euro di crediti in sofferenza? La
risposta è legata all'evolversi del ciclo economico, ma stabilire un valore
oggi, mediando tra diverse tipologie di valutazione dei crediti, è il problema
più urgente e più complesso da risolvere. L'urgenza con cui agì la Fed nel 2008
non si addice al passo felpato degli italiani. Ma la lentezza della ripresa
economica (alle spalle abbiamo messo il primo trimestre di crescita dopo nove
trimestri di calo consecutivo) lascia poche possibilità alternative.

@Righist

© RIPRODUZIONE RISERVATA

LOAD-DATE: February 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             106 of 2985 DOCUMENTS



                          Corriere della Sera (Italy)

                           16 febbraio 2014 domenica
                               NAZIONALE Edizione

Giovani senza lavoro, Della Valle contro Elkann;
La polemica

SECTION: ECONOMIA; Pag. 23

LENGTH: 109 parole


Nuovo attacco di Diego Della Valle nei confronti di John Elkann dopo lo scontro
dei giorni scorsi su Rcs e Fiat. Il patron della Tod's ha duramente criticato le
dichiarazioni del presidente di Fiat Chrysler che venerdì a Sondrio in un
incontro con studenti delle scuole superiori ha invitato i giovani a essere più
determinati nel cercare il lavoro. «John Elkann - ha chiosato ieri Della Valle -
appartiene a una famiglia che ha distrutto una quantità industriale di posti di
lavoro e, di conseguenza, anche le speranze di molti giovani. È una vergogna che
uno degli Agnelli dica che oggi in Italia i giovani hanno posti di lavoro».

© RIPRODUZIONE RISERVATA

LOAD-DATE: February 16, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             107 of 2985 DOCUMENTS



                          Corriere della Sera (Italy)

                            15 febbraio 2014 sabato
                               NAZIONALE Edizione

Elkann e i giovani senza lavoro «Per trovarlo serve più ambizione»;
L'incontro A Sondrio tra 600 studenti. «Mi sto diplomando, avete bisogno di un
elettricista in azienda?»

BYLINE: Rita Querzé

SECTION: CRONACHE; Pag. 27

LENGTH: 823 parole



HIGHLIGHT: Il presidente Fiat Chrysler: non è vero che in Italia non c'è
meritocrazia Polemica via Twitter Marco De Benedetti: «Dice cose offensive
perché lui un mestiere non l'ha mai avuto»


SONDRIO - «Non crede che nel nostro Paese ci sia un problema di meritocrazia?»,
chiede un ragazza con il microfono in mano, in piedi nel bel mezzo di una platea
di 600 coetanei delle scuole superiori riuniti a Sondrio per ascoltare il
presidente di Fiat Chrysler. «Forse in certi contesti non tutto funziona per il
meglio ma nella maggioranza delle organizzazioni la meritocrazia esiste -
risponde Elkann -. In realtà credo che tocchi anche ai giovani essere più
determinati. Forse non hanno una reale voglia di cogliere le opportunità perché
non ne hanno bisogno, stanno bene a casa, oppure non ci sono sufficienti stimoli
o non hanno la giusta ambizione a fare delle cose».

Di tutto l'intervento di John Elkann alla Popolare di Sondrio, invitato dalla
stessa banca per un confronto con gli studenti della Valtellina, è questo il
passaggio che fa più discutere. «Ma il presidente della Fiat è mai entrato in un
centro per l'impiego?», si chiede polemico Michele Anzaldi, deputato pd. Giorgio
Airaudo, ex sindacalista Fiom, oggi capogruppo di Sel in commissione Lavoro
della Camera, intercetta la palla: «Credo che oggi l'erede più rappresentativo
della famiglia Agnelli abbia perso un'occasione per tacere». All'attacco anche
Massimiliano Fedriga (Lega): «Se Elkann avesse vissuto da ragazzo normale oggi
non parlerebbe così». «Unica scusante per quella frase offensiva nei confronti
di milioni di giovani è proprio il fatto che un lavoro non lo ha mai avuto»,
chiosa il finanziere Marco De Benedetti.

D'altra parte, ieri, l'invito a gettare il cuore oltre l'ostacolo (della crisi)
è stato il centro dell'intervento del presidente di Fiat: «Nonostante tutto,
penso che non serva a niente essere pessimisti, meglio guardare avanti con
realismo - ha risposto Elkann a un ragazzo che gli chiedeva con quali occhi un
giovane possa guardare al futuro -. Oggi abbiamo più opportunità di quante ne
avessero i nostri genitori. Il numero di Paesi con cui fare scambi economici è
aumentato. Possiamo lasciarci spaventare da questi cambiamenti oppure vederli
come un'occasione. Noi di Fiat, per esempio, se fossimo rimasti fermi oggi non
faremmo le Maserati e le Jeep in Italia. E con Fca (Fiat Chrysler Automobiles,
ndr ) non saremmo entrati negli Stati Uniti».

«So di essere stato fortunato, di avere avuto grazie alla mia famiglia
straordinarie opportunità - ha continuato Elkann -. Ora sento la responsabilità
di far fruttare al massimo tutto quanto mi è stato dato. In Fiat sono entrato in
anni difficili, quando la sopravvivenza dell'azienda era in dubbio. Aver
contribuito a darle un futuro è per me motivo di grande soddisfazione».

Dopo la fusione con Chrysler, il gruppo sarà meno italiano? «No, al contrario,
la componente italiana dell'azienda oggi è più forte. In Italia possiamo fare
molto più di prima», risponde Elkann a un ragazzo che gli chiede lumi sulla
nascita del nuovo gruppo. E ancora: «Quella con Chrysler non è un'alleanza ma un
matrimonio. Da cui nascono opportunità importanti, come quella di portare il
marchio Alfa negli Stati Uniti».

Verso la fine del confronto, durato un paio d'ore, arrivano le domande senza
filtro dei professori. Dall'ultima fila uno studente chiede a Elkann perché
abbia deciso di lavorare quando avrebbe potuto vivere in vacanza. «La mia
famiglia ha stimolato a fare sia me, sia Lapo e Ginevra (fratello e sorella, ndr
). E ti posso garantire che è molto più interessante vivere lavorando». Il
ragazzo però è rimasto sulle sue posizioni: «Non sono d'accordo». Ma forse
l'intervento più efficace è venuto da Nicola, un giovanotto con la testa piena
di ricci scuri e una camicia a quadri fuori dai pantaloni: «Scusi presidente, io
quest'anno divento elettricista. Non è che ci sarebbe un posto da voi in Fiat?».
«Nicola, finisci bene la scuola e poi ne paliamo».

© RIPRODUZIONE RISERVATA

L'incontro

Ieri a Sondrio John Elkann, presidente del gruppo Fiat Chrysler e vicepresidente
della Fondazione Gianni Agnelli,

è stato il protagonista di una mattinata di confronto con gli studenti delle
scuole superiori. Seicento ragazzi mobilitati per l'evento promosso dalla Banca
popolare di Sondrio

L'ottimismo

Il presidente di Fiat ha invitato prima di tutto i ragazzi all'ottimismo:
«Essere pessimisti non serve a niente. Meglio guardare avanti con realismo. E
alla fine si scoprirà che oggi abbiamo più opportunità di quelle

su cui potevano contare

i nostri genitori. Si è straordinariamente allargato il numero dei paesi con cui
abbiamo scambi economici. E questo non va visto con paura ma come fonte di
opportunità»

La meritocrazia

John Elkann ha aggiunto che «la meritocrazia nella maggioranza delle
organizzazioni esiste. E c'è sempre bisogno di qualcuno che sappia davvero fare
le cose». Così ha invitato i ragazzi a essere più determinati: «In realtà nel
mercato del lavoro esistono tante opportunità che i giovani non colgono appieno.
Temo che ciò avvenga per mancanza di bisogno o per assenza di ambizione»

40

21

LOAD-DATE: February 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             108 of 2985 DOCUMENTS



                          Corriere della Sera (Italy)

                            15 febbraio 2014 sabato
                               NAZIONALE Edizione

Mps, la Fondazione cede il 2% Nelle casse entrano 43 milioni;
L'aumento Mansi tratta con il fondo sovrano del Qatar

BYLINE: F. Mas.

SECTION: ECONOMIA; Pag. 49

LENGTH: 432 parole


MILANO - La Fondazione Mps porta a casa altri 43 milioni di euro nella corsa
contro il tempo per recuperare liquidità ed estinguere i debiti prima
dell'aumento di capitale da 3 miliardi dell'istituto senese fissato per maggio.
L'ente di Palazzo Sansedoni ha venduto sul mercato il 2% di Rocca Salimbeni,
riducendo così la sua quota al 31,5% circa. Secondo le regole dei contratti di
finanziamento (con Credit Suisse, Mediobanca e un consorzio guidato da Jp
Morgan) il ricavato delle vendite deve andare ad abbattere l'esposizione, che
dovrebbe così essersi ridotta attorno ai 300 milioni. L'indebitamento -
originariamente oltre 1 miliardo - era stato accumulato tra il 2008 e il 2011
per seguire i due aumenti di capitale di Mps per non scendere sotto la soglia
considerata «intoccabile» del 50,1%.

Le vendite sono avvenute nel corso di più sedute di Borsa, dal 7 al 24 gennaio,
secondo quanto comunicato ieri per le regole dell'internal dealing. I rumors
circolavano da tempo sul mercato ma non erano mai stati confermati (né smentiti)
ufficialmente dall'ente presieduto da Antonella Mansi, che peraltro avrebbe
continuato a vendere nei giorni successivi.

La cessione sul mercato non è la strada prescelta dall'ente per chiudere la
partita del debito. Al contrario il piano strategico approvato dalla deputazione
generale esclude espressamente la «vendita goccia a goccia» privilegiando quella
in blocco a uno o più investitori strategici con i quali eventualmente stringere
un'alleanza per condividere la governance dell'istituto presieduto da Alessandro
Profumo e guidato da Fabrizio Viola. Nei giorni scorsi è emerso che l'ente -
assistito dall'advisor Lazard - ha intavolato delle discussioni con alcuni fondi
esteri, sembra soprattutto arabi come il fondo sovrano del Qatar (Qia) - per la
cessione di un 15-20%, anche se il nodo resta quello del prezzo. Mps è stabile
attorno a quota 0,18 euro (livello al quale la Fondazione ha venduto il 2%) ma
un acquirente in blocco pretende uno sconto, anche perché poi si troverà a dover
sottoscrivere pro-quota la ricapitalizzazione.

La capitalizzazione di Mps di 2,15 miliardi consentirebbe alla Fondazione di
estinguere il debito vendendo il 15%. Resterebbe con una partecipazione
dimezzata destinata a diluirsi, a seconda dello sconto dell'aumento, attorno al
4-5%. Si tratta dell'ipotesi più ottimistica: «Io penso che l'unico vero
elemento di legame con il territorio lo si realizzi attraverso una
partecipazione della Fondazione in Mps. Dopodiché, questa è la mia massima
ambizione in termini prospettici», ha detto Mansi.

© RIPRODUZIONE RISERVATA

LOAD-DATE: February 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             109 of 2985 DOCUMENTS



                          Corriere della Sera (Italy)

                            15 febbraio 2014 sabato
                               NAZIONALE Edizione

Mediobanca cede sul mercato il 2,13% di Rcs;
Partecipazioni

SECTION: ECONOMIA; Pag. 49

LENGTH: 97 parole


Mediobanca ha venduto sul mercato in gennaio azioni di Rcs Mediagroup pari al
2,13% del capitale, per un controvalore di 13,4 milioni. E' quanto emerge dalle
comunicazioni obbligatorie sulle operazioni di soggetti rilevanti. L'istituto,
che dopo l'aumento di Rcs era al 15,4%, in coerenza con quanto annunciato nel
piano industriale, ha progressivamente ridotto la quota cedendo sul mercato in
settembre lo 0,4%, in ottobre 0,70%, e in gennaio il 2,13%. A questo punto
Piazzetta Cuccia detiene l'11,7% nel gruppo editoriale che pubblica il «Corriere
della Sera».

© RIPRODUZIONE RISERVATA

LOAD-DATE: February 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             110 of 2985 DOCUMENTS



                          Corriere della Sera (Italy)

                            15 febbraio 2014 sabato
                               NAZIONALE Edizione

la Corsa di Finmeccanica Luxottica in coda al Listino;
Piazza Affari

BYLINE: GIACOMO FERRARI

SECTION: ECONOMIA; Pag. 51

LENGTH: 199 parole


I dati sul Pil della zona euro hanno permesso a tutte le Borse europee di
chiudere la settimana con il segno positivo. Ma a correre è stata soprattutto
Piazza Affari, con l'indice Ftse-Mib che è terminato con un progresso
dell'1,62%, a un livello ormai vicino ai 20.500 punti, ai massimi quindi dal
luglio 2011. Gli operatori salutano così l'esordio del futuro premier, Matteo
Renzi, al quale viene concessa una cauta apertura di credito in attesa di
misurare la sua capacità di imprimere una spinta alle riforme. Bene anche lo
spread Bund-Btp, sceso a 200 punti base. Al centro dell'attenzione il gruppo
Finmeccanica in seguito a indiscrezioni relative a prossime operazioni sulle
principali controllate: alla fine la stessa Finmeccanica ha guadagnato il 4,99%,
migliore performance nel paniere delle blue-chips, mentre Ansaldo Sts , in odore
di cessione, è scesa del 4,09% (entrambi i titoli hanno poi aggiustato il tiro
nell'after hours). In forte progresso anche Tod's (+4,32%), Banco Popolare
(+4,02%), Cnh Industrial (+3,68%) e Fiat (+2,8%). Giù invece Luxottica (-1,52%)
nell'ipotesi che il ceo Andrea Guerra possa lasciare la società per entrare nel
nuovo governo.

© RIPRODUZIONE RISERVATA

LOAD-DATE: February 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             111 of 2985 DOCUMENTS



                          Corriere della Sera (Italy)

                            14 febbraio 2014 venerdì
                                BERGAMO Edizione

Auser, conducente alticcio entra con l'auto in gioielleria;
Treviglio Curva troppo larga in via Roma, finisce da «Torelli»

SECTION: TREVIGLIO E BASSA; Pag. 7

LENGTH: 186 parole


L'auto che si schianta contro la vetrina della Gioielleria Torelli, a Treviglio,
poi le fiamme dal cofano. Via Roma, ore 15: tutto faceva pensare a una rapina
temeraria con un'auto ariete. Quando invece si è visto che la vettura, una Fiat
Panda, recava le insegne dell'Auser, l'associazione che si occupa del trasporto
di anziani e malati, si è capito che di temerario c'era solo la manovra
dell'autista, un 33enne italiano, residente in città. L'uomo, che viaggiava
solo, è arrivato in fondo a via Roma a velocità sostenuta. In quel punto la
strada piega a gomito verso piazza del Municipio. L'autista ha impostato male la
curva ed è finito contro la gioielleria. Per l'urto l'impianto a gas si è
incendiato. Il guidatore, incolume, è riuscito a scendere mentre sul posto
arrivavano i vigili del fuoco e le pattuglie della Polizia locale. I vigili
hanno isolato l'area mentre i pompieri hanno spento il principio d'incendio con
la polvere. L'autista in stato confusionale è stato sottoposto all'alcoltest:
avrebbe avuto nel sangue concentrazioni di alcol 4 volte il limite. Sarà
denunciato.(p.t.)

© RIPRODUZIONE RISERVATA

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             112 of 2985 DOCUMENTS



                          Corriere della Sera (Italy)

                            14 febbraio 2014 venerdì
                                BERGAMO Edizione

E il Banco anticipa la riunione per la fusione del Creberg;
Popolare

SECTION: ECONOMIA; Pag. 9

LENGTH: 136 parole


Il Banco Popolare ha deliberato di anticipare dal 26 aprile al 29 marzo
l'assemblea dei soci che voterà l'incorporazione del Creberg (e nella parte
ordinaria il bilancio 2013 e le nomine societarie). Resta invece al 25 aprile
l'assemblea del Credito Bergamasco, in quanto un eventuale anticipo avrebbe
comportato la modifica del progetto di fusione per la parte relativa al diritto
di recesso. Resta invece al 1° marzo l'assemblea straordinaria del Banco per
l'aumento di capitale fino a un miliardo e mezzo di euro, per il quale è stato
definito il consorzio di garanzia guidato da Mediobanca e Ubs (appena salita al
3,84% del capitale del Banco). Intanto ieri in Borsa, grazie al miglioramento
del giudizio da parte di Nomura (istituto che partecipa al consorzio di
garanzia) il titolo è balzato del 4,42% a 1,419 euro.

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             113 of 2985 DOCUMENTS



                          Corriere della Sera (Italy)

                            14 febbraio 2014 venerdì
                               NAZIONALE Edizione

Mediobanca, Bolloré non porta un socio estero Ma chiederà di salire all'8% del
capitale;
Piazzetta Cuccia Rampl: continuiamo a lavorare sulla nuova governance. La
risposta a Bankitalia il 19

BYLINE: Sergio Bocconi

SECTION: ECONOMIA; Pag. 46

LENGTH: 436 parole


Vincent Bolloré, in occasione del prossimo patto di sindacato di Mediobanca in
calendario il 19 febbraio per la presentazione dei conti semestrali
dell'istituto, potrebbe chiedere l'autorizzazione a salire dal 6 all'8%. Dopo
l'uscita di Groupama, sembra tramontata l'ipotesi dell'ingresso di un nuovo
socio estero accanto all'imprenditore francese.

Era stato lo stesso Bolloré ad annunciare a metà dicembre l'arrivo di un
azionista da oltre frontiera («abbiamo trovato un gruppo internazionale che
vuole venire con noi per lavorare tutti insieme»), aggiungendo che ne avrebbe
svelato l'identità poco prima di fine 2013, e cioè della scadenza del patto che
è stato automaticamente rinnovato. Poi nessun nome era stato fatto ed ecco la
richiesta formale di Bolloré, che sarà con ogni probabilità accolta, di salire
ulteriormente nell'accordo parasociale che oggi vincola circa il 30% del
capitale. Con l'8% la sua quota singola sarà prossima a quella detenuta dal
primo azionista della banca d'affari, Unicredit, che ha l'8,66%.

Ieri il consiglio di Mediobanca si è riunito per esaminare la bozza del
documento di risposta alle osservazioni di Bankitalia a seguito dell'ispezione
condotta nei mesi scorsi, i cui esiti sono stati illustrati ai consiglieri il 9
gennaio. Si tratta di temi legati più che altro alla struttura organizzativa e
ai rapporti fra board e comitati, nella direzione di avere un consiglio più
assiduo e attivo. Non si è invece discusso di governance, e in particolare di
numero di amministratori o ruolo del presidente, punti sui quali si è
focalizzato il documento di consultazione di Bankitalia sul governo societario
inviato a tutti gli istituti. «Sulla governance stiamo ancora lavorando» ha
detto il vicepresidente Dieter Rampl al termine dei lavori. «La Banca d'Italia
sta ancora pensando, il processo è ancora in corso». Anche il prossimo board di
Piazzetta Cuccia, in programma come il patto per il 19 febbraio, sarà dedicato a
temi diversi, e soprattutto ai conti relativi al primo semestre, chiuso il 31
dicembre.

Ieri infine Massimo Doris, Su Mediobanca «manteniamo la nostra partecipazione»
del 3,38%. Lo ha affermato l'a.d. di Banca Mediolanum, Massimo Doris,
amministratore delegato di Banca Mediolanum, a margine della presentazione del
nuovo sito internet dell'istituto, ha detto che il gruppo intende mantenere la
partecipazione, pari al 3,38% in Piazzetta Cuccia. E che, a proposito
dell'eventuale cessione di Banca Esperia dove Mediolanum e Mediobanca
condividono il controllo, «non ci sono novità, ma se qualcuno si fa avanti siamo
disposti a discuterne».

© RIPRODUZIONE RISERVATA

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             114 of 2985 DOCUMENTS



                          Corriere della Sera (Italy)

                            14 febbraio 2014 venerdì
                               NAZIONALE Edizione

«Il nuovo marchio Fiat-Chrysler? L'idea da un haiku giapponese»;
La fusione Di Robilant: com'è nato il logo Fca per il gruppo

BYLINE: Francesca Basso

SECTION: ECONOMIA; Pag. 47

LENGTH: 440 parole


MILANO - «Il brand diventa sempre più un elemento di cultura d'impresa e in
questo caso serve a comporre le differenze per creare una nuova entità»:
Maurizio di Robilant racconta com'è nato Fca, il nuovo marchio di Fiat-Chrysler
presentato al board il 29 gennaio scorso. È stato ideato da un team di otto
persone (un capo creativo, due strategici e 5 designer) della Robilant
Associati.

«Il nuovo simbolo è frutto di un lavoro durato più di un anno. Marchionne ci
chiamò a fine 2011 - inizi 2012 per ragionare sul nuovo logo che avrebbe dovuto
rappresentare Fiat e Chrysler dopo la fusione». Si è preso per tempo il numero
uno del gruppo. «Una prima ipotesi, un anno e mezzo fa, fu Fcc, acronimo per
Fiat Chrysler Company. Ma fu quasi subito archiviata a favore di Fca perché
privilegiava la chiarezza: Fiat Chrysler Automobiles. Marchionne lo ha scelto
perché "noi facciamo automobili". Si è tenuto il lavoro per sei mesi. Poi lo
scorso settembre ci ha chiamato e ci ha detto che andava bene».

L'acronimo è stato scelto perché «supera i legami del passato ma non ne uccide
la tradizione - spiega di Robilant -. Lascia spazio all'ingresso di eventuali
nuove società. Ha un suono nuovo e un modo diverso di raccontarsi. Certo non ci
aspettavamo le ironie che ha suscitato». Sul web si è scatenata la goliardia ma
di Robilant va oltre. «Era necessario creare una nuova entità, dalla
riconoscibilità immediata, che rappresentasse un grande gruppo industriale e
finanziario in grado di competere a livello mondiale con gruppi come General
motors e Toyota. Un dialogo a livello corporate, perché a livello di prodotti
continueranno a vivere i marchi storici che ne costituiscono la forza». Le
lettere dell'acronimo sono state declinate come «feel, create, act (senti, crea,
agisci), un mantra che racconta l'attitudine che deve permeare il nuovo gruppo,
sintesi della cultura latina e anglosassone».

Individuato l'acronimo, il passo successivo è stata la forma. «Ci siamo ispirati
a un haiku giapponese (poesia composto da tre versi per diciassette sillabe, ndr
) che rappresentava un quadrato simbolo della terra, un triangolo simbolo del
fuoco e un cerchio simbolo del tempo ciclico. La F di Fiat è iscritta in un
quadrato, la C di Chrysler rimanda al cerchio e la A di Automobiles al
triangolo». E ora? «L'obiettivo è quello di coinvolgere la seconda fascia del
management, in modo che trasferisca questo nuovo concetto aziendale nelle loro
applicazioni. L'obiettivo è trovare un alfabeto comune, un modo di raccontarsi
comune è d'aiuto per creare un'identità nuova, che sia il frutto dell'esperienza
di Fiat e di Chrysler».

© RIPRODUZIONE RISERVATA

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             115 of 2985 DOCUMENTS



                          Corriere della Sera (Italy)

                            14 febbraio 2014 venerdì
                               NAZIONALE Edizione

l'Indice tiene quota 20 mila Banco e Mediaset di Corsa;
Piazza Affari

BYLINE: GIACOMO FERRARI

SECTION: ECONOMIA; Pag. 49

LENGTH: 196 parole


Borse europee senza direzione per buona parte della seduta, con gli operatori
propensi a monetizzare i progressi della vigilia, ma in progressivo
miglioramento dopo l'avvio positivo di Wall Street. Anche l'indice Ftse-Mib,
rimasto per quasi tutta la giornata sotto i 20 mila punti, ha recuperato in
chiusura terminando a quota 20.110 (-0,17% rispetto alla vigilia). L'evolversi
della crisi politica ha polarizzato l'attenzione, mettendo in secondo piano il
successo delle aste dei Btp, con rendimenti ai minimi da quando esiste l'euro.
Stabile tuttavia lo spread Bund-Btp, a 204 punti base a fine giornata. Debole in
mattinata, il comparto bancario ha guadagnato terreno nel pomeriggio. Fra le
blue-chips svetta per esempio Banco Popolare (+4,42%), che ieri ha incassato il
giudizio positivo di Nomura (raccomandazione buy, comprare, e aumento del target
price). Scatto finale per la Popolare dell'Emilia Romagna (+1,85%), mentre
Mediaset è migliorata dell'1,44%. Sul fronte dei ribassi, spicca il risparmio
gestito, con Azimut in calo dell'1,92% e Mediolanum dell'1,73%. Giù, inoltre,
Salvatore Ferragamo (-1,72%), Saipem (-1,53%) e Mediobanca (-1,39%).

© RIPRODUZIONE RISERVATA

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             116 of 2985 DOCUMENTS



                          Corriere della Sera (Italy)

                            13 febbraio 2014 giovedì
                               NAZIONALE Edizione

Mediobanca, oggi al board prime risposte a Bankitalia;
Piazzetta Cuccia

SECTION: ECONOMIA; Pag. 33

LENGTH: 135 parole


Appuntamento domani per il consiglio Mediobanca per definire le risposte a
Bankitalia dopo l'ispezione della vigilanza presentata in consiglio il 9
gennaio. Il board sui conti del semestre di mercoledì 19 febbraio ratificherà
poi il testo da inviare all'autorità. In questa fase non è previsto un confronto
sulla revisione della governance, anche se alcune circoscritte questioni
verranno affrontate già nelle risposte a Banca d'Italia. I rilievi sulla
governance emersi nell'ispezione di gennaio si sarebbero concentrati sulla
necessità di definire in modo più netto i ruoli delle prime linee. In futuro il
cantiere sulla governance della banca (si parla di una riduzione del board da 22
a 13 componenti) andrà necessariamente di pari passo con una riscrittura anche
delle regole del patto.

© RIPRODUZIONE RISERVATA

LOAD-DATE: February 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             117 of 2985 DOCUMENTS



                          Corriere della Sera (Italy)

                           12 febbraio 2014 mercoledì
                                MILANO Edizione

Museo Alfa Romeo, a rischio la rinascita «Eliminare i vincoli»;
Il progetto

BYLINE: Armando Stella

SECTION: CRONACA DI MILANO; Pag. 5

LENGTH: 321 parole


«Il progetto è ad alto rischio». Il timore filtra da ambienti vicini alla Fiat:
se la Soprintendenza insiste nel mantenere il vincolo storico-monumentale sulla
collezione Alfa Romeo, il museo di Arese non sarà pronto nel 2015. Troppo
stretti i tempi e troppo intricata la battaglia al Tar. Domani, negli uffici di
Maroni, il gruppo di Sergio Marchionne squadernerà il dossier sugli «ostacoli al
piano di valorizzazione» e chiamerà la Regione nel pressing alla Soprintendenza:
se il ministero non toglie i sigilli di legge, la Fiat rinuncerà alla
riqualificazione dello spazio espositivo per consegnarlo ai turisti di Expo.
Uscendo dall'Autolaghi, svincolo di Arese, pochi minuti di macchina, ecco l'ex
distretto industriale.

Il tempio del Biscione - uno dei maggiori musei al mondo nel suo genere - è
salvato in un capannone Anni 70. La collezione: 256 vetture, 39 motori, 17
meccaniche Avio (una parte del patrimonio è nel garage-caveau sotterraneo).
L'archivio conserva l'atto di fondazione dell'azienda (1910) e gli ordini di
acquisto di un alfista della prima ora, Benito Mussolini. Il procedimento di
vincolo era stato aperto nel 2010 e completato l'anno dopo, nonostante
l'opposizione Fiat. La Soprintendenza ha riconosciuto «la straordinaria
importanza della raccolta di automobili del museo e del suo archivio storico»,
disinnescando ipotesi di stravolgimento o demolizione. Il primo ricorso del
Lingotto (marzo 2011) è rimasto senza risposta. Venti giorni fa la
Soprintendenza ha espresso un parere di massima favorevole al piano di
ristrutturazione, ma l'ha condizionato a un'ulteriore serie di prescrizioni.
Nelle ultime ore la Fiat ha reiterato l'istanza al Tar per cancellare il vincolo
e chiesto l'esame d'urgenza. Mancano 14 mesi a Expo. Fiat è partner strategico.
Le sue auto gioiello potrebbero saltare l'appuntamento. Attualmente il museo è
chiuso per lavori di manutenzione straordinaria.

© RIPRODUZIONE RISERVATA

LOAD-DATE: February 12, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             118 of 2985 DOCUMENTS



                          Corriere della Sera (Italy)

                           12 febbraio 2014 mercoledì
                               NAZIONALE Edizione

Moody's taglia il rating Fiat a «B1»;
Il giudizio

SECTION: ECONOMIA; Pag. 26

LENGTH: 249 parole


Moody's ha tagliato il rating del gruppo Fiat a «B1» da «Ba3» e abbassato
contestualmente a «B2» da «B1» il giudizio sul debito emesso dalle controllate
del gruppo, Fiat Finance and Trade e Fiat Finance North America cosi' come Fiat
Finance Canada.

Gli outlook su tutti i rating sono stati cambiati da «negativo» a «stabile». Le
decisioni sul rating concludono il processo di revisione iniziato lo scorso 7
gennaio.

«Abbiamo abbassato i rating di Fiat - ha spiegato Falk Frey, Senior Vice
President di Moody's e analista capo per la Fiat - alla luce della performance
più debole delle attese per l'anno fiscale 2013 e la nostra previsione che la
compagnia dovrà fronteggiare sfide significative per rispettare la sua guidance
per l'anno in corso».

«Siamo anche preoccupati - ha aggiunto Frey - che la Fiat possa non essere in
grado di compensare ulteriori peggioramenti della redditività nelle sue
operazioni in America Latina attraverso il miglioramento atteso in altre regioni
e nella sua divisione Luxury and Performance».

Le misure di Moody's prendono in considerazione anche l'esborso di 1,27 miliardi
in connessione con l'acquisto del 100% di Chrysler Group.

Intanto ieri è stata annunciata da Fiat la proroga di un anno della cassa
integrazione per ristrutturazione alle Presse di Mirafiori, a partire dal 24
febbraio fino al 22 febbraio 2015. Il provvedimento interessa 730 lavoratori.

Il titolo Fiat ieri in Borsa ha chiuso in perfetta parità, a 7,24 euro per
azione.

© RIPRODUZIONE RISERVATA

LOAD-DATE: February 12, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             119 of 2985 DOCUMENTS



                          Corriere della Sera (Italy)

                           12 febbraio 2014 mercoledì
                               RIBATTUTA Edizione

Su Rcs, Fiat e Tod's lite a distanza tra Elkann e Della Valle;
Il caso Il presidente del Lingotto e il patron della società marchigiana

BYLINE: Giovanni Stringa

SECTION: ECONOMIA; Pag. 27

LENGTH: 493 parole



HIGHLIGHT: «Pensi alla sua azienda nana». «Gli Agnelli scappano»


MILANO - Nuovo «botta e risposta» tra il presidente Fiat John Elkann e il numero
uno di Tod's Diego Della Valle su Rcs Mediagroup, editore del «Corriere». La
giornata è iniziata con il contrattacco di Elkann, dopo che Della Valle aveva
ventilato la possibilità di un'azione di responsabilità verso il management del
gruppo editoriale - di cui Fiat è il primo azionista - a seguito dell'aumento di
capitale, della vendita dell'immobile di Via Solferino a Milano e dell'alleanza
sulla pubblicità della «Stampa».

«Non posso pensare che Della Valle abbia preoccupazioni su Rcs - ha detto Elkann
-, penso che la Tod's lo preoccupi. Va male, è giù del 20% da inizio anno.
Rispetto ai suoi concorrenti Prada, Armani, Lvmh e Kering è un nano. Un'azienda
di dimensioni piccole e non sta andando bene». Quanto invece all'andamento del
gruppo editoriale, Elkann si è detto «molto soddisfatto», «come lo sono e
dovrebbero essere tutti gli azionisti di Rcs. Da quando l'aumento di capitale è
avvenuto - ha aggiunto - il titolo è cresciuto del 25%, le azioni del management
sono state molto efficaci, la società oggi è gestita bene, il consiglio è
indipendente e prende decisioni nell'interesse della società».

Per Della Valle, invece, Tod's «realizza prodotti ottimi con dipendenti molto
preparati, con una situazione finanziaria solidissima che non ha mai fatto cassa
integrazione e con clienti ed azionisti soddisfatti e fedeli negli anni». Di qui
l'invito ad Elkann ad andare in Tod's dove «potrebbe anche rimanere per uno
stage», «così potrà imparare cosa vuol dire lavorare», ha chiosato Della Valle.
E ancora: «Non c'è nulla di personale nelle mie prese di posizione sulla Fiat e
sugli Agnelli - ha attaccato il numero uno della Tod's -. Le mie sono critiche
rivolte ad una famiglia che ha avuto e preso tutto quello che ha voluto
dall'Italia e dagli italiani negli ultimi decenni e nel momento del bisogno, con
un Paese che vive una situazione drammatica, invece di essere pronta a dare il
massimo appoggio, è scappata». Poi l'invito al numero uno del Lingotto a un
confronto pubblico.

Quanto alla nuova Fiat-Chrysler, Elkann ha detto che «Fca nasce con tutte le
premesse per fare in modo che sia una società con le prospettive per poter
competere globalmente. La stabilità, che i voti multipli danno, va proprio in
questo senso»: le parole sono in risposta alla domanda se Exor, che controlla il
Lingotto con il 30%, pensi a una diluizione nella nuova società sfruttando i
vantaggi della legge olandese. «La realtà italiana rimane quella che è, la cosa
positiva è che l'ambito in cui opera Fca è molto più ampio e dà maggiori
possibilità a tutti, comprese le attività italiane», ha aggiunto. «Si è visto in
modo concreto con Maserati», ha continuato Elkann, che su Mirafiori ha rimandato
alla presentazione del piano triennale di maggio. Alla domanda se la sede del
Lingotto verrà ridimensionata Elkann ha risposto: «per adesso non è previsto».

© RIPRODUZIONE RISERVATA

LOAD-DATE: February 12, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             120 of 2985 DOCUMENTS



                          Corriere della Sera (Italy)

                            11 febbraio 2014 martedì
                                BRESCIA Edizione

CITTà CREATIVA NUOVI SCENARI;
CULTURA TRADIZIONALE E APPLICAZIONI

BYLINE: TINO BINO

SECTION: CRONACA DI BRESCIA V; Pag. 1

LENGTH: 501 parole


il recente accordo fra la Laba (Libera accademia di belle arti) della nostra
città e la Fiat per una ricerca triennale intorno al design di una car-city
elettrica, un'auto da città a impatto ambientale zero, va salutato come la
conferma di una nuova possibile vocazione della città terziaria e come un
possibile spazio innovativo della Brescia per giovani.

Alla Laba verranno impegnati nei colloqui, nei seminari e nei test, già avviati
con i responsabili Fiat e i docenti dell'accademia, un centinaio di giovani. È
un salto ovviamente della didattica, un modello alternativo già sperimentato nei
contratti con altre realtà produttive, sviluppato in modo massiccio
dall'Accademia Santa Giulia con il design della moda, e che rappresenta un passo
avanti rispetto alla tradizionale ricerca scientifica universitaria che resta
certo, per Medicina, Ingegneria, Matematica, Storia, la base prestigiosa del
sapere universitario.

Ma la novità è l'immissione diretta nel mondo produttivo, la rapidità di travaso
fra la ricerca e la sua applicazione, è l'indizio probatorio della diffusione di
laboratori per start up, per imprese individuali che operano nella Rete, nella
foto digitale, nel web design ed in tutte le migliaia di applicazioni inventive
e innovative che la Rete sollecita e consente.

È un fenomeno destinato anche a mutare i corsi di laurea e insegnamento delle
facoltà umanistiche e che consentirà alle università che per prime avranno il
coraggio di cambiare indirizzo, di divenire attrattive sul piano nazionale e
internazionale.

Negli ultimi diciotto mesi gli organismi internazionali che si occupano di
economia della cultura hanno riclassificato il mondo della imprese culturali e
creative (Icc) in un modello di cerchi concentrici. Nel primo si concentra il
core delle arti creative: arte, spettacolo, letteratura, musica. Nel secondo
biblioteche, film, musei. Nel terzo editoria, discografia, televisione, radio,
videogiochi. Nell'ultimo cerchio sono le imprese correlate alla precedenti in
modo funzionale: design di ogni settore, dall'architettura agli arredi pubblici
e privati, dai servizi sul web a quelli per la moda, la pubblicità, le culture
materiali, la segnaletica, gli oggetti, i marchi, ecc.

Ma tutti i modelli elaborati per includere nelle imprese culturali questi
servizi del futuro, sono d'accordo nell'affermare che le idee creative nascono
dalla spinta dei due cerchi centrali e si diffondono come «onde concentriche»
verso gli altri due, verso l'esterno.

In parole povere è solo potenziando le forme tradizionali di cultura che si
sviluppano anche le nuove arti commerciali del design e del web. Ed è solo
corroborando la vita culturale della città che la città può diventare
attrattiva, sede di quell'universo promettente di energie innovative di cui
Brescia mostra fuochi accesi e indizi interessanti. Sono segnalazioni che
vengono dalla città e dalla provincia, indicano una voglia di fare e una
propensione al futuro che vanno assecondate in ogni modo.

© RIPRODUZIONE RISERVATA

LOAD-DATE: February 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             121 of 2985 DOCUMENTS



                          Corriere della Sera (Italy)

                            11 febbraio 2014 martedì
                               NAZIONALE Edizione

Fiat rimborsa 5 miliardi al fondo Usa per Chrysler;
Strategie Con l'estinzione del bond attesi risparmi sugli interessi per 134
milioni di dollari l'anno fino al 2016

BYLINE: Massimo Gaggi

SECTION: ECONOMIA; Pag. 25

LENGTH: 666 parole



HIGHLIGHT: Marchionne: con Veba nessun sospeso. Resta il nodo delle pensioni
statunitensi


NEW YORK - Adesso Sergio Marchionne ha le mani libere. Deliberata l'acquisizione
del 100% del capitale Chrysler da parte di Fiat con la conseguente nascita di
Fca (Fiat Chrysler Automobiles), restituiti al Tesoro fin dal 2011 tutti i
prestiti ottenuti dal governo federale due anni prima, ai tempo della bancarotta
del gruppo di Auburn Hills, ieri è andato a posto l'ultimo tassello del mosaico:
la Chrysler ha comunicato di aver raccolto i circa 5 miliardi di dollari
necessari per rimborsare totalmente il debito verso Veba Trust, il fondo
sanitario di dipendenti e pensionati del gruppo americano.

A questo punto Fiat-Chrysler ha estinto tutti gli obblighi che aveva contratto
ed è totalmente libera nello sviluppo delle sue strategie industriali e
finanziarie. È lo stesso amministratore delegato Marchionne a voler esprimere la
soddisfazione del gruppo per questo risultato: «L'operazione porta a compimento
prima del previsto il percorso che ha condotto i governi statunitense e
canadese, la Uaw (il sindacato dell'auto, ndr ) e la Veba, insieme a Fiat, ad
assumersi il compito di far sì che Chrysler tornasse ad essere un'azienda
vitale. Fiat e Chrysler hanno soddisfatto insieme tutti gli impegni finanziari
assunti per Chrysler nel 2009. Nessuno rimane in sospeso. È il risultato di 5
anni di duro lavoro delle persone di Chrysler. Tutto ciò pone le basi per una
nuova fase di rafforzamento della nostra presenza a livello globale».

Via libera, dunque, alla definizione del piano del nuovo gruppo Fca che verrà
presentato a maggio. Altro duro lavoro: adesso Fiat-Chrysler opera con le mani
libere, ma sempre con le maniche rimboccate. Nonostante l'annuncio di
un'operazione indubbiamente positiva che, tra l'altro, farà risparmiare a Fca
134 milioni di dollari di interessi l'anno, ieri in Borsa il titolo Fiat ha
perso terreno, chiudendo a -0,82%. Quella di fare di due aziende che pochi anni
fa erano sull'orlo della dissoluzione un gruppo solido capace di tenere testa
nei decenni a venire ai maggiori gruppi mondiali dell'auto rimane una sfida
difficile, come alcuni organi di stampa anglosassoni continuano a sottolineare,
pur riconoscendo gli enormi progressi fatti dalle due aziende e i successi colti
da Marchionne.

Alle analisi in chiaroscuro del Financial Times e del Wall Street Journal , nei
giorni scorsi si è aggiunta quella del columnist di Fortune e del Washington
Post Allan Sloan, secondo il quale non è stata posta sufficiente attenzione su
un fatto: con l'acquisizione del 100% di Chrysler, Fiat si è assunta anche la
responsabilità del fondo pensioni dei dipendenti del gruppo americano che
attualmente è sottofinanziato per 5,5 miliardi di dollari: meno dei 9,8 di un
anno fa, ma più dei 4,9 pagati da Fiat per Chrysler. Qualora le cose dovessero
prendere una piega molto negativa e il fondo dovesse andare in default, dice
Sloan, Fiat sarebbe responsabile coi suoi asset per quel debito previdenziale.

Una fonte del Lingotto si è limitata a replicare che queste obbligazioni
previdenziali sono state inserite nel bilancio Fiat fin dal 2011. Rischi,
insomma, ce ne sono sempre. Né potrebbe essere altrimenti: nel sistema americano
le grandi aziende rispondono del loro fondo previdenziale, se ne hanno uno. Ma i
mercati, davanti a un'azienda che continua a crescere e che negli ultimi mesi ha
ulteriormente migliorato la sua posizione sul mercato Usa, non sembrano
particolarmente preoccupati. Questo sembra suggerire, almeno, la facilità con la
quale Chrysler è riuscita a reperire i 5 miliardi necessari per l'operazione di
ieri: un'emissione obbligazionaria garantita di 3 miliardi di dollari e prestiti
garantiti per altri due. Il gruppo si è visto offrire da una molteplicità di
banche e operatori risorse in eccesso ai 5 miliardi di dollari (circa 4 miliardi
di euro) necessari. Una situazione ben diversa da quella del 2011 quando
Chrysler riuscì, ma con molta più fatica, a ottenere i fondi necessari per
rimborsare i prestiti del Tesoro .

© RIPRODUZIONE RISERVATA

LOAD-DATE: February 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             122 of 2985 DOCUMENTS



                          Corriere della Sera (Italy)

                            11 febbraio 2014 martedì
                               NAZIONALE Edizione

Indici piatti, corre Buzzi Frena Mediolanum;
Piazza Affari

BYLINE: GIACOMO FERRARI

SECTION: ECONOMIA; Pag. 31

LENGTH: 188 parole


Seduta incolore per le Borse europee, con gli indici sempre a cavallo della
parità, in assenza di dati macro significativi e in attesa delle audizioni al
Parlamento Usa della nuova presidente Fed Janet Yellen (la prima, alla Camera, è
prevista per questa sera). Scambi ridotti e variazioni minime anche a Piazza
Affari, dove l'indice Ftse-Mib ha chiuso in leggerissimo calo (- 0,05%). Tra i
titoli che appartengono al paniere delle blue-chips Buzzi-Unicem (+4,05%) ha
replicato la performance di venerdì seguita alla pubblicazione dei dati
preliminari del 2013 e confortata ieri dai giudizi positivi degli analisti di
Mediobanca e Kepler-Cheuvreux. Significativo anche il recupero di Ferragamo
(+2,52%), mentre il comparto bancario è rimasto indifferente sia al calo dello
spread Bund-Btp (200 punti base in chiusura) sia al via libera del governatore
Visco alla bad bank di sistema. Ha brillato Monte Paschi (+2,27%) sulle voci di
trattative per il passaggio di quote azionarie dalla Fondazione a fondi esteri.
Giù infine Mediolanum (-3,46%) dopo il balzo di venerdì, seguita da Telecom
Italia (-1,91%).

© RIPRODUZIONE RISERVATA

LOAD-DATE: February 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             123 of 2985 DOCUMENTS



                          Corriere della Sera (Italy)

                            10 febbraio 2014 lunedì
                               RIBATTUTA Edizione

Scontro tra auto, quattro morti e tre feriti;
Salerno

SECTION: CRONACHE; Pag. 15

LENGTH: 103 parole


SALERNO - Quattro persone sono morte e altre tre sono rimaste ferite, di cui una
in condizioni gravissime, in un incidente avvenuto nella serata di ieri in
provincia di Salerno, sulla strada statale 18 nel territorio del Comune di
Agropoli. Nel violentissimo tamponamento, di cui la Polstrada ha cercato di
ricostruire la dinamica precisa fino a tarda notte, sono rimaste coinvolte tre
auto: una Mercedes, una Fiat Punto e un'Alfa 156. Due delle vetture si sarebbero
scontrate frontalmente, la terza sarebbe sopraggiunta non riuscendo a evitare
l'ostacolo. Le vittime sono due uomini e due donne.

© RIPRODUZIONE RISERVATA

LOAD-DATE: February 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             124 of 2985 DOCUMENTS



                          Corriere della Sera (Italy)

                            10 febbraio 2014 lunedì

Sofferenze Scusate il ritardo Anche a noi serve la «Bad bank»;
Credito Un taglio ai prestiti dubbi per liberare capitale per nuovi
investimenti. I progetti di Intesa e Mediobanca

BYLINE: stefano righi

SECTION: CORRIERECONOMIA; Pag. 4

LENGTH: 877 parole



HIGHLIGHT: Venti mesi dopo Madrid si muovono gli istituti italiani. Unicredit:
via alle cartolarizzazioni


Con venti mesi di ritardo sulla Spagna, che nel giugno del 2012 portò a casa 40
miliardi dall'Europa impegnata nell'operazione Salva stati, le banche italiane
hanno finalmente aperto la pratica dei crediti inesigibili: che fare di quei
denari prestati a famiglie e soprattutto a imprese che non torneranno mai
indietro? Impegni concreti di finanziamento e sviluppo si sono trasformati a
causa della crisi in carta, sempre più spesso carta straccia, che pesa sui
bilanci come poste ammalorate e che blocca l'attività. Sono una montagna.
Secondo le ultime stime dell'Abi, l'Associazione bancaria, le sofferenze nette
hanno superato i 150 miliardi di euro. Di questa una parte è fisiologica, insita
nel mestiere stesso dei banchieri. Il problema è quando dalla fisiologia si
passa alla patologia, come nel caso italiano. Una massa enorme di denaro che non
c'è più, che pesa sui bilanci e toglie operatività alle banche. Se non si
sbloccano queste partite di finanziamenti, non si riesce a disporre di finanza
fresca per le nuove iniziative imprenditoriali e l'economia si piega su se
stessa.

Cinque strade

La chiamano Bad bank . In verità, come si può notare dalla tabella a destra in
alto, vi sono almeno cinque modi per uscire dalla crisi dei prestiti. Ma oggi,
in mano alle banche italiane, restano sostanzialmente due opzioni: la Bad bank
(privata o di sistema, ma in questo ultimo caso i termini sembrano scaduti),
oppure le cartolarizzazioni. Hanno il medesimo fine: liberare risorse per nuove
attività produttive. Ma arrivano allo scopo per strade diverse. La Bad bank , a
grandi linee, si propone di confinare in una determinata e circoscritta area del
perimetro bancario tutte le partite a rischio. Lo fece, con successo, la Fed tra
il 2008 e il 2009. Comperò a prezzi stracciati titoli tossici (Cds e Abs)
prelevandoli dai portafogli delle maggiori banche americane. Quando, anni dopo,
la crisi scivolò via, i titoli tossici si apprezzarono e, considerati nella loro
complessità, permisero alla Federal reserve, che li mise in vendita su un
mercato risanato, di realizzare una sostanziosa plusvalenza. È quello che stanno
studiando alcune banche italiane: Intesa Sanpaolo e Unicredit sembrano
interessate da un progetto realizzato con il fondo americano Kkr per creare una
Bad bank italiana. Un modo per guadagnare tempo - i dettagli sono allo studio -
in attesa che anche in Italia i segnali si ripresa siano qualcosa più di una
speranza.

Ma le due maggiori istituzioni creditizie italiane hanno anche altro al fuoco.
Carlo Messina disegnerà la sua attesa soluzione al problema nell'ambito del
piano industriale che verrà presentato a primavera. Federico Ghizzoni ha invece
avviato, con maggiore decisione di altri, un progetto di cessione di partite
dubbie, ovvero la cartolarizzazione dei cosiddetti Npl (Non performing loans ).
Nel dicembre scorso Unicredit ha ceduto al fondo Cerberus il controvalore di
nominali 950 milioni di euro di crediti non garantiti, derivanti da contratti di
credito al consumo e da prestiti personali, con la forma pro soluto . Del quasi
miliardo nominale, a Unicredit sono giunti meno di un centinaio di milioni, ma a
fronte di una così netta minusvalenza ora il problema è di altri, sia dal punto
di vista finanziario che delle risorse necessarie per arrivare a un rimborso.
Sempre a fine 2013, Unicredit ha ceduto un altro portafoglio, stavolta da
nominali 700 milioni di Npl al fondo AnaCap. Due mosse importanti, cui ne
seguiranno necessariamente altre. La spinta viene dall'Europa. Il percorso verso
l'Unione bancaria continentale e l'approssimarsi dell'Asset quality review e
degli stress test non concedono più modo di tergiversare alle banche italiane.
Che così devono agire. I parametri di Basilea 3 non ammettono distrazioni: urge
mettere sotto controllo i nuovi flussi e ricondurre lo stock delle passate
sofferenze a livelli storici. Mediobanca, che a bilancio ha crediti dubbi per
meno di un miliardo, si propone come aggregatore delle sventure altrui: da
qualche mese in Piazzetta Cuccia si sta lavorando a un progetto di fondi cui far
conferire gli Npl di altre banche.

Interessi diffusi

Il progetto è stato presentato a più manager: presenta diverse asset class per
tipologia di prodotto e dovrebbe decollare a primavera. Due banche stanno già
chiudendo l'accordo, tra le possibili partnership diverse popolari, il Credito
Valtellinese, la Bper, il Monte dei Paschi di Siena e il Banco Popolare.

Il Veneto è al centro di molti interessi: ampie aree della regione si trovano
sotto acqua, non solo per le prolungate piogge che hanno causato esondazioni e
allagamenti, ma anche per la condizione economica delle imprese. Per questo le
tre maggiori banche con sede in regione (Banco Popolare, PopVicenza e Veneto
Banca) stanno lavorando per la cessione dei crediti dubbi. La via della
cartolarizzazione sempre la preferita, a tutti i livelli. La Finanziaria
Internazionale di Andrea De Vido ed Enrico Marchi, vanta una leadership di
competenza storica: sono stati i primi a importare questo strumento finanziario
in Italia. Lo scorso anno la Finint ha strutturato una decina di operazioni
prendendone in gestione 15, per un totale di 500 milioni di euro. Quest'anno
conta di raddoppiare.

@Righist

© RIPRODUZIONE RISERVATA

LOAD-DATE: February 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             125 of 2985 DOCUMENTS



                          Corriere della Sera (Italy)

                            10 febbraio 2014 lunedì

Dai patti di sindacato alla stabilità senza patti;
L'intervento

SECTION: CORRIERECONOMIA; Pag. 6

LENGTH: 698 parole



HIGHLIGHT: La nuova governance può favorire integrazioni internazionali, un
passo in più verso la crescita


L'ultimo anno ha visto una profonda evoluzione negli assetti proprietari di
importanti società quotate. I patti di sindacato fra grandi azionisti, giunti a
scadenza, non sono stati rinnovati o sono stati prorogati per breve tempo.

Valore

L'insofferenza del mercato verso i patti, quand'anche non di controllo in senso
tecnico, ha progressivamente contagiato anche i grandi azionisti che ne hanno
sancito o programmato la fine. Diverse le ragioni, dalla necessità di
rivitalizzare le depresse quotazioni dei titoli, facendone emergere tutto il
valore inespresso, a quella di suscitare l'interesse degli investitori
soprattutto stranieri. Da non trascurare che banche e assicurazioni, i grandi
azionisti delle società italiane, hanno visto erodersi il valore di bilancio
delle partecipazioni sindacate. Una situazione non più fronteggiabile anche alla
luce del nuovo quadro di vigilanza europeo.

Ora, lo smantellamento dei patti di sindacato può essere interpretato come uno
stimolo a ricercare una maggiore efficienza nel sistema. Non vi è dubbio
tuttavia che i patti, ascrivibili, per la gran parte, almeno inizialmente, alle
società «legate» a Mediobanca, hanno garantito stabilità alle imprese,
industriali e finanziarie. E la stabilità, detto senza mezzi termini, non è in
sé un disvalore. In alcuni casi, i patti hanno permesso la sopravvivenza stessa
delle imprese, sia pur con esiti non sempre brillanti.

Differenze

Inoltre, come la teoria economica ha dimostrato, imprese con strutture
proprietarie concentrate, di cui i patti di sindacato sono emblema, sono
caratterizzate da un costo opportunità del capitale inferiore rispetto a quello
delle società con strutture proprietarie frammentate. Certo è, a ogni modo, che
i patti sono stati un ottimo antidoto contro lo short termism e la «miopia
manageriale», autentiche piaghe, mai sottolineate per timoroso provincialismo,
del capitalismo anglosassone.

Il venire meno dei patti di sindacato, pur non avendo «trasformato» le società
che ne erano oggetto in public companies, le rende più contendibili. Qui le
domande da farsi diventano quelle di come giustapporre efficienza e stabilità
nel nuovo contesto e se è plausibile che la public company di stampo
anglosassone attecchisca in futuro anche da noi.

Pro e contro

Va osservato che senza dubbio il merito storico dei patti di sindacato ha
costituito al contempo il loro limite, perché l'obiettivo di conservare
l'esistente non si è purtroppo spesso coniugato con quello della creazione di
valore. Il tema, sia chiaro, non è quello degli assetti proprietari
astrattamente migliori - non c'è evidenza della supremazia, lato efficienza, del
modello a public company rispetto a quello a «controlling shareholding» - ma
quello della migliore (e corretta) gestione dell'impresa. Da questo punto di
vista, il tramontare dei patti sancisce semplicemente che la legittimazione
manageriale sarà in modo sempre più marcato decretata dal mercato.

Nuove strade

La ricerca dell'efficienza e al contempo della stabilità, deve allora prendere,
nell'economia globalizzata, strade diverse da quella classica dei patti di
sindacato.

Il loro venire meno può configurarsi come propedeutico a un fenomeno nuovo: la
ricerca di integrazioni imprenditoriali di alto profilo, in alcuni settori
necessariamente cross country, che diano alle imprese prospettive di crescita e
di creazione di valore. Se attore principale dell'integrazione non può che
continuare a essere l'azionista industriale di riferimento, possono però
assumere diverso ruolo gli altri grandi soci.

È invero possibile immaginare la presenza di alcuni investitori istituzionali di
lungo periodo, e non solo fondi stranieri, a fianco del soggetto industriale.
Con la condivisione, pur in assenza di un patto formale, di azioni e
prospettive, al fine di stabilizzare l'assetto proprietario e la gestione senza
mettere a repentaglio l'apprezzamento o la disponibilità in tempi ragionevoli
dell'investimento fatto. È una strada sottile come la la ma di un rasoio, ma
forse l'unica che rimane per non abdicare del tutto al ruolo di paese con un
importante settore industriale.

**Università Cattolica

di Milano

**Università Luiss

di Roma

© RIPRODUZIONE RISERVATA

LOAD-DATE: February 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             126 of 2985 DOCUMENTS



                          Corriere della Sera (Italy)

                            10 febbraio 2014 lunedì

La Banca del Mezzogiorno ha guadagnato 11 milioni E pensa a un'obbligazione dopo
la quotazione delle Poste;
Gli altri conti del Tesoro

BYLINE: A. PU.

SECTION: CORRIERECONOMIA; Pag. 7

LENGTH: 612 parole


H a infine finanziato anche la Fiat, al Sud: in particolare, i due stabilimenti
di Pomigliano e Melfi, pare per qualche milione di euro, l'anno scorso. E ha
dato prestiti a circa 400 grandi aziende finora, in media per un milione di euro
l'una. Ma ha aperto credito, dice, anche a mille piccole e medie imprese: 100
mila euro il prestito medio. La Banca del Mezzogiorno-Mediocredito Centrale è
l'asset meno ricordato delle quotande Poste guidate da Massimo Sarmi, eppur si
muove. Avviata due anni fa, già voluta dall'ex ministro Giulio Tremonti per
sostenere le piccole aziende meridionali con il credito agevolato, ha 250
persone in organico e ha cambiato indirizzo: niente mutui retail, si finanziano
anche le grandi aziende. Ma i conti sembrano tornare.

La Bdm è stata ricapitalizzata giovedì scorso: da 132,5 a 364,5 milioni di euro,
già versati. L'iniezione di denaro, attesa da tempo, è di 231 milioni, oltre il
doppio dei 100 ventilati: tutti in aumento di capitale. Questa cifra era
prevista sui due anni, 2014 e 2015, ma i soldi sono stati anticipati tutti
quest'anno, visti i risultati della banca, dicono i vertici. Sono arrivati dalle
casse delle Poste, l'azionista al 100% controllato dal Tesoro che ha appena
immesso 75 milioni anche in Alitalia.

Le altre banche (popolari, credito cooperativo), inizialmente previste
nell'azionariato, non sono infatti mai entrate nella Bdm. Né le banche in
generale le hanno portato i clienti attesi. Insomma, l'osmosi auspicata fra il
sistema bancario tradizionale e la Banca delle Poste non c'è stata. Così Sarmi,
che presiede Bdm, e l'amministratore delegato Pietro D'Anzi hanno fatto da sè,
andando a cercare le imprese da finanziare. Ne hanno viste, dicono, quasi 3
mila, e circa il 30% ha passato l'esame. In più ci sono le 83 mila pratiche
lavorate con il Fondo centrale di garanzia: +34% rispetto al 2012.

Risultato: nel 2013, dichiara l'istituto, la Banca del Mezzogiorno ha erogato
crediti per 770 milioni di euro (contro i 300 dell'anno prima), più del budget
che era di 750 milioni. La quota di mercato conquistata è del 5-7%, calcolata
sui nuovi flussi di prestiti al Sud (Roma esclusa, otto regioni) e con una
durata di oltre 18 mesi.

Il 2013 si è chiuso, dicono le stime interne, con un utile netto di circa 11,5
milioni: risultato ritenuto sodisfacente, calcolati anche i due milioni
sottratti dall'incremento dell'imposta Ires. Equivale, stima l'istituto, a un
Roe (l'indice di redditività, il rapporto fra il risultato netto e il patrimonio
netto) del 9,7%, contro una media del sistema bancario dello 0,6%. L'obiettivo
previsionale per il 2014 è il raddoppio dell'utile netto e un erogato confermato
intorno ai 700 milioni.

La Banca del Mezzogiorno, però, non fa attività di raccolta dai risparmiatori.
Si approvvigiona di liquidità con obbligazioni emesse sul mercato e ha aderito
al piano di raccolta di Cassa Depositi e Prestiti a tassi agevolati per dare
prestiti alle imprese - il «Plafond Pmi» - per 30-40 milioni. Ora sta valutando
se aprire linee di credito con altre banche. E di emettere obbligazioni dopo la
privatizzazione delle Poste.

Fra i prestiti concessi non ci sono consolidamenti di debiti, nota il vertice di
Bdm, solo finanziamenti e investimenti. Il bacino è ristretto: 47 mila imprese,
selezionate fra le circa 200 mila società di capitali del Sud (che sono solo il
16% delle imprese, ed è a queste che Bdm rivolge l'offerta di medio-lungo
termine).

Per il mese prossimo la banca ha in programma il lancio di un portale esclusivo
per le Pmi. Attraverso una griglia di 40 domande, consentirà agli imprenditori
di capire quante possibilità hanno di ottenere credito.

© RIPRODUZIONE RISERVATA

LOAD-DATE: February 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             127 of 2985 DOCUMENTS



                          Corriere della Sera (Italy)

                            9 febbraio 2014 domenica
                               RIBATTUTA Edizione

Crediti dubbi, per gli istituti una partita da 150 miliardi;
L'analisi Ma per Bankitalia non si tratta di replicare il modello pubblico
spagnolo

BYLINE: Stefania Tamburello

SECTION: ECONOMIA; Pag. 21

LENGTH: 694 parole



HIGHLIGHT: I progetti Unicredit-Sanpaolo e Mediobanca Le misure Allo studio da
parte di Via Nazionale misure di semplificazione normativa e di agevolazione
fiscale


ROMA - L'affondo di Ignazio Visco, è giunto inaspettato, a sentire i big del
credito presenti all'assemblea Assiom Forex. Il governatore della Banca d'Italia
infatti non solo ha promosso («vanno nella giusta direzione» ha detto) gli
interventi allo studio «presso alcune banche » per gestire le sofferenze in
bilancio con la creazione di apposite strutture - una sorta di bad bank di
banche cattive - ma ha anche esortato la nascita di soluzioni «più ambiziose».
Cioè di progetti compatibili con le norme europee in grado «di liberare, a costi
contenuti, risorse da utilizzare per il finanziamento dell'economia». Visco non
ha fornito ulteriori indicazioni sulla strada da seguire, forse per lasciare da
una parte lo spazio all'iniziativa delle stesse aziende di credito e dall'altra
la parola al governo e al ministro dell'Economia che dovrebbe rivestire il ruolo
principale nel caso, per esempio, di una bad bank di sistema. La Banca d'Italia
non pensa certo, come ha chiarito il direttore generale Salvatore Rossi, ad una
soluzione di tipo spagnolo, di marca cioè completamente pubblica ma ciò non
toglie che misure di semplificazione normativa per rivitalizzare il mercato
delle cartolarizzazioni e di agevolazione fiscale possano favorire soluzioni
tali da consentire alle banche di smobilizzare dai propri bilanci i crediti non
rimborsati, quasi impossibili da recuperare. A riguardo tra i progetti in corso
vi è quello di Intesa SanPaolo e Unicredit che oltre a pensare ad una bad bank
interna starebbero verificando con la società  di investimento KKR la
fattibilità  di un veicolo in cui far confluire i crediti ristrutturati dei due
gruppi.

Mediobanca, invece, starebbe lavorando a un progetto per le banche di medie
dimensioni.

Quel che è certo è che dietro al colpo di acceleratore di Visco c'è la gravità
del problema delle sofferenze, esplose con la crisi, arrivate a sfiorare ,
secondo i dati dell'Abi, i 150 miliardi di euro che salgono a 300 miliardi se si
comprende il totale dei crediti deteriorati, difficili da riscuotere. La loro
crescita - fermatasi solo nell'ultimo trimestre del 2013 - è la prima causa
della caduta dei prestiti alle imprese e le rettifiche di valore, rileva il
governatore, nei primi 9 mesi del 2013 hanno assorbito i tre quarti della
redditività operativa delle banche. Senza contare che i crediti deteriorati
rappresentano un atout negativo per gli esami - la valutazione degli attivi
bancari e gli stress test - della Bce.

Gli interessati ieri hanno reagito con la stessa prudenza di Visco. «Il
governatore non ha voluto indicare una soluzione definita ma ha espresso
disponibilità a valutare varie ipotesi» ha affermato il presidente del consiglio
di gestione di Intesa Sanpaolo, Gian Maria Gros-Pietro, mentre l'amministratore
delegato di Unicredit, Federico Ghizzoni, si è detto convinto che «le banche di
una certa dimensione siano in grado di gestire le soluzioni sui crediti in
sofferenza da sole. Le altre magari possono avere interesse a valutare ipotesi
di aggregazione». Per Fabrizio Viola, amministratore delegato di Mps, «ci sono
diversi aspetti tecnici da approfondire» mentre per Pier Francesco Saviotti,
amministratore delegato di Banco Popolare, «forse, se fosse possibile, una bad
bank nazionale sarebbe una soluzione». Per il Presidente dell'Abi, Antonio
Patuelli, infine quella del governatore «è un'esortazione a proseguire nelle
iniziative in corso», pluralistiche e di mercato. Patuelli si è anche soffermato
sulla rivalutazione delle quote della Banca d'Italia che secondo Visco dovrà
«contribuire a sostenere l'offerta del credito». Con con ogni probabilità, ha
detto il presidente Abi, «non ci sarà bisogno che la Banca d'Italia riacquisti
nemmeno una quota eccedente il tetto al possesso e spenda nemmeno un euro»
perché i soggetti istituzionali «apprezzeranno questa forma di investimento
qualificato»

In ogni caso, per Visco «il sistema finanziario deve riguadagnare la fiducia del
pubblico» e «deve dimostrare di saper svolgere appieno la propria funzione»

© RIPRODUZIONE RISERVATA

Alessandro Profumo (Mps) e Federico Ghizzoni (Unicredit)

Gian Maria Gros Pietro e Gaetano Miccichè (Intesa Sanpaolo)

LOAD-DATE: February 9, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             128 of 2985 DOCUMENTS



                          Corriere della Sera (Italy)

                            9 febbraio 2014 domenica
                               NAZIONALE Edizione

In Gran Bretagna l'auto non ha bandiera;
Più o Meno

BYLINE: Danilo TainoStatistical Editor

SECTION: LETTERE AL CORRIERE; Pag. 29

LENGTH: 523 parole



HIGHLIGHT: Non conta il passaporto della proprietà (tutta estera): è record di
produzione


La Gran Bretagna spiega bene il caso Fiat. Succede che, nel 2016 , nel Regno
Unito saranno prodotte tante automobili quante ne furono realizzate nel 1972 ,
l'anno record nella storia della gloriosa industria dell'auto britannica. Allora
furono 1,92 milioni : tra due anni - dicono le proiezioni della Society of Motor
Manufacturers and Traders (Smmt) - dagli stabilimenti ne uscirà più o meno lo
stesso numero e nel 2017 la produzione supererà i due milioni . La cosa
interessante è che la proprietà delle fabbriche e dei marchi britannici è ormai,
da tempo, estera. A creare ricchezza e occupazione sul territorio dell'isola non
è la nazionalità del quartiere generale ma sono le condizioni che il Paese offre
a chi produce auto, sia esso giapponese, americano, tedesco, indiano.

Nel 2013 , in Gran Bretagna sono stati prodotti più di 1,505 milioni di veicoli,
secondo la Smmt: una crescita del 3,1% rispetto agli 1,46 milioni del 2012 .
L'80% viene esportato. Da qualche parte nel Regno, un'auto esce da uno
stabilimento ogni venti secondi - sottolinea il governo di Londra. Soprattutto,
sulla base degli investimenti già realizzati o decisi, l'organizzazione dei
produttori stima che tra due anni verrà eguagliato il record storico e entro tre
verrà superato. Nel solo 2013 , sono stati annunciati investimenti per 2,5
miliardi di sterline (poco più di tre miliardi in euro). Tra questi 1,5 miliardi
di sterline verranno spesi dalla Jaguar-Land Rover, posseduta dal gruppo indiano
Tata, nell'impianto di Solihull: 1.700 nuovi posti di lavoro. Nel Paese operano
più di 40 società automobilistiche ma le maggiori sono la giapponese Nissan, le
americane Ford e General Motors, la tedesca Bmw (proprietaria del marchio Mini),
l'indiana Tata. Il risultato è che la Gran Bretagna è il quarto produttore di
auto in Europa e nel giro di un paio d'anni dovrebbe superare la Francia e
restare dietro solo alla Germania e, altro caso interessante, alla Spagna.

Il Regno Unito ha una grande tradizione nel settore. Negli anni Settanta , però,
la produzione aveva iniziato a calare e negli anni successivi una serie di
aziende vendette marchi e fabbriche oppure chiuse. Il rilancio della produzione
arrivò negli anni Ottanta con la creazione di un ambiente capace di attrarre
investimenti: flessibilità della forza lavoro, sistema di tassazione e approccio
favorevoli al business, caratteristiche che valorizzarono le competenze e alcuni
marchi del Paese. È una storia che suggerisce all'Italia di concentrarsi meno
sulla nazionalità della Fiat e più sulle condizioni favorevoli alla produzione.

Tra l'altro, la flessibilità che sta alla base del successo britannico ha
consentito di rispondere bene alla crisi. Nel 2009 , il 70% delle esportazioni
era diretto verso i Paesi dell'Unione Europea; nel 2013 , la quota si è ridotta
al 48% , ma al restringimento del mercato europeo i gruppi globali - non
britannici - hanno risposto aumentando le esportazioni verso i mercati
emergenti: oggi il 10% dell'export va in Cina (2,3% nel 2009 ) e un altro 10% va
in Russia (4% nel 2009 ). L'auto non è una questione nazionale.

@danilotaino

© RIPRODUZIONE RISERVATA

LOAD-DATE: February 9, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             129 of 2985 DOCUMENTS



                          Corriere della Sera (Italy)

                            7 febbraio 2014 venerdì
                                BERGAMO Edizione

Capre e asinelli Torna la sagra nel centro storico;
per il tempo libero

BYLINE: F.C.

SECTION: IL CARTELLONE; Pag. 15

LENGTH: 235 parole



HIGHLIGHT: Quindicesima edizione della Fiera ad Ardesio: in programma c'è anche
il battesimo della sella e bancarelle di prodotti tipici


In origine era solo Fiera delle Capre, ad Ardesio. Due anni dopo alla
manifestazione si è aggiunto l'Asinello, per strizzare l'occhio alle famiglie.
Una grande festa, in ogni caso. Domenica per le vie del centro storico, con
fulcro in piazzale Monte Grappa, va in scena la quindicesima edizione,
organizzata dalla Pro Loco in collaborazione, da quest'anno, con il Parco delle
Orobie Bergamasche. La preselezione di capi termina alle 10 e, alle 10.30, si
potranno degustare i migliori formaggi caprini. Alle 12.15 pranzo convenzionato
in quattro punti: albergo-ristorante «La Piana», mini Red Cafè, bar Florida e
bar Lando. Alle 15.30 concerto del gruppo neofolk «L'Orange», mentre alle 17
vengono estratti i biglietti fortunati della «Lotteria della Fattoria» (primo
premio una Fiat Panda). In più, giri turistici in carrozze trainate da cavalli,
battesimo della sella su pony e asini, stand con prodotti tipici bergamaschi,
attrezzature agricole, artigianato e abbigliamento del settore. «Questa fiera ha
permesso a decine di giovani, in un territorio prettamente artigianale e
industriale, di avvicinarsi all'allevamento di capre, non solo come attività
extra lavorativa - spiega Simone Bonetti, presidente della Pro Loco Ardesio -.
La rassegna si conferma ogni anno in crescita. Sono ormai più di 50 le aziende
espositrici, con un elevato afflusso di capi, che superano le 400 unità».

© RIPRODUZIONE RISERVATA

LOAD-DATE: February 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             130 of 2985 DOCUMENTS



                          Corriere della Sera (Italy)

                            7 febbraio 2014 venerdì
                               NAZIONALE Edizione

Il caso Fondazioni e il botta e risposta Mediobanca-Guzzetti;
Gli attivi degli enti La proposta: convertire azioni in bond ibridi

BYLINE: Giovanni Stringa

SECTION: ECONOMIA; Pag. 41

LENGTH: 539 parole



HIGHLIGHT: Il presidente Acri: analisi non neutrale Il patrimonio Lo studio
ricorda i casi delle banche di cui le Fondazioni sono azioniste che devono
rafforzare il patrimonio


MILANO - Non è proprio piaciuto a Giuseppe Guzzetti, presidente dell'Acri e di
Fondazione Cariplo, il nuovo rapporto di Mediobanca Securities sulle fondazioni.
Il presidente dell'associazione degli enti di origine bancaria - azionisti di
peso di tanti istituti del Paese - ha replicato con tanto di nota ufficiale. «Da
una prima lettura - ha commentato Guzzetti - riscontriamo, così come accaduto
nella precedente edizione del 2012, una certa superficialità nell'indagine
realizzata e, soprattutto, ipotesi sottostanti alle elaborazioni prospettiche
alquanto approssimative, che denotano una scarsa conoscenza del sistema delle
fondazioni».

Ma che cosa scrivono gli analisti di Piazzetta Cuccia? «Confermiamo la diagnosi
del 2012», definita anzi fin troppo ottimistica. «Il flusso di cassa degli enti
- prosegue il rapporto - è stato negativo per quattro anni consecutivi», «i
valori delle attività e le erogazioni sono scesi rispettivamente del 16% e del
30% rispetto al 2010» e «considerando i dividendi per azione stimati dal mercato
e pronosticando una stabilità delle altre fonti di reddito, le erogazioni
dovrebbero calare del 39% per non intaccare il capitale».

Gli analisti propongono la conversione alla pari delle azioni delle fondazioni
in Contingent convertible capital (Coco). Vale a dire in obbligazioni bancarie
ibride convertibili in equity in caso di violazione di determinati parametri
patrimoniali. Secondo gli analisti di Mediobanca questa mossa potrebbe avere
molti vantaggi: per esempio, questi strumenti sono deducibili fiscalmente e «la
cedola sul Coco è molto più alta del dividendo sulle azioni». Se le Fondazioni
avessero scommesso sui Cocos dal 2001, calcolano gli analisti, «avrebbero
incassato 22 miliardi di extra profitti». Tuttavia, sul fronte della governance,
sul mercato alcuni osservatori notano che questa soluzione non potrebbe che
allentare la "presa" delle fondazioni sulle banche partecipate.

Quanto al patrimonio, Guzzetti nella sua replica ha aggiunto che «le fondazioni
sono consapevoli dell'esigenza di porre la massima attenzione nella gestione del
patrimonio e sapranno affrontare anche questa fase di particolare complessità».
Per poi chiudere così: «Ogni studio può essere utile, ma poggia la propria
autorevolezza sulla terzietà di chi lo promuove e lo estende. Il rapporto è di
Mediobanca Securities: sono proprio terzi?».

Da parte sua, il rapporto ricorda una serie di casi di banche italiane - con le
fondazioni come azioniste di maggioranza - che hanno bisogno di rafforzare il
patrimonio. Come Carige, Banca Marche e, per diversi miliardi, Mps. Nello studio
si legge poi che Bce, Fmi, Tesoro e Bankitalia hanno tutte «chiesto una riforma
delle fondazioni bancarie».

Un altro tema di discussione è quello della cosiddetta «bad bank». «Decidono i
banchieri. Io non c'entro, sono un azionista, i manager fanno proposte e
decidono», ha detto Guzzetti a proposito delle ipotesi di una bad bank o di un
veicolo per i crediti ristrutturati per Intesa Sanpaolo.

Sempre ieri, 18 imprese guidate da "under 35" sono state premiate con un milione
di euro complessivo con il bando "f Under 35", il fondo per l'impresa culturale
giovanile sostenuto da dieci fondazioni bancari e.

© RIPRODUZIONE RISERVATA

LOAD-DATE: February 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             131 of 2985 DOCUMENTS



                          Corriere della Sera (Italy)

                            7 febbraio 2014 venerdì
                               NAZIONALE Edizione

2016, si apre l'archivio di Cuccia;
Anteprima Aragno pubblica una raccolta di documenti del grande banchiere. Con
molti inediti

BYLINE: SANDRO GERBI

SECTION: CULTURA; Pag. 51

LENGTH: 1099 parole



HIGHLIGHT: Saranno disponibili online le carte Mediobanca fino al '76 Sul sito
web Le prime sezioni già disponibili riguardano la storia dell'istituto di
credito, le sue personalità, i palazzi, le pubblicazioni


Al di là di qualsiasi giudizio sulla sua vita e sulla sua opera, non vi è dubbio
che Enrico Cuccia sia stato un «tecnico» di prim'ordine. E sì che si era
laureato in Legge, sia pur con una tesi sui listini di borsa e la speculazione.
Ma un fatto del genere era abbastanza comune nella prima metà del secolo scorso,
anche per la rarità delle facoltà di Economia e commercio. Erano laureati in
Giurisprudenza illustri economisti o uomini di banca, quali Luigi Einaudi, Guido
Carli, Carlo Azeglio Ciampi e Luigi Spaventa. Oppure, se mi è consentito, come
mio padre Antonello Gerbi, assunto nel marzo 1932 da Raffaele Mattioli con
l'incarico di capo dell'Ufficio studi della Banca Commerciale Italiana. Tutto
dipendeva dalle esperienze e dagli studi che si sarebbero fatti dopo la laurea.
E Cuccia si era applicato, fin dal primissimo suo impiego in Banca d'Italia,
alle operazioni in cambi. Dopodiché, assunto dall'Iri, aveva imparato a ben
orientarsi anche nei meandri di bilancio delle società controllate.

Non per nulla Mattioli, pur laureato all'Istituto superiore di scienze
economiche e commerciali di Genova, aveva una chiara, anche se paradossale
convinzione: «L'economia si impara!». Questo disse all'allora giovane storico
Enrico Decleva, esitante di fronte a una proposta della casa editrice Utet di
scrivere la biografia di Luigi Einaudi. Che poi il progetto non fosse andato in
porto, soprattutto perché all'epoca le carte di Einaudi erano ancora da
riordinare, ha poca rilevanza. Era proprio vero, cum grano salis , il paradosso
di Mattioli: ovvero che l'economia basta studiarla per praticarla. E lo stesso
Cuccia lo aveva dimostrato sul campo, con la propria storia professionale.

In questo volume, Promemoria di un banchiere d'affari , sono raccolti unicamente
documenti interni o ufficiali, tutti attribuibili a Cuccia, in parte già noti ma
di non semplice reperibilità, in parte maggiore inediti. In questo secondo caso,
si è attinto principalmente a due archivi: l'Archivio storico della Banca
d'Italia e l'Archivio storico di Intesa Sanpaolo, che conservano tracce
importanti del passaggio di Cuccia in Bankitalia e in Comit, oltre che in via
Filodrammatici.

Lo spartiacque, nel libro, è costituito dalla nascita di Mediobanca (1946). Si
tratta di materiali vari ed eterogenei, che consentono però di avere una netta
percezione dello «stile» del banchiere di via Filodrammatici (sempre proteso
alla difesa dell'autonomia di Mediobanca); di constatarne alcuni giudizi a volte
severi su industrie e istituzioni; e di sentirne la costante insofferenza per i
ben noti «lacci e lacciuoli» oltre che per il «debordare» della politica nella
finanza.

Ma perché limitarci a una somma di documenti, anziché affrontare di petto la
biografia professionale di Cuccia? Perché una simile operazione oggi non è
ancora materialmente possibile, a causa della temporanea inaccessibilità degli
archivi di Mediobanca. Diciamo «temporanea» pour cause , in quanto la situazione
è in movimento. Con delibera del 27 giugno 2012, infatti, il consiglio di
amministrazione dell'istituto ha formalmente costituito l'Archivio storico,
intestandolo a Vincenzo Maranghi, il «delfino» di Cuccia, scomparso cinque anni
prima: una scelta non casuale, perché Maranghi aveva ricevuto da Cuccia anche un
«lascito» particolare: quello di valorizzare al meglio la documentazione
conservata in Mediobanca, per consentire ai futuri studiosi di ricostruirne la
storia. E Maranghi si era già mosso in questa direzione, prima di scomparire
prematuramente.

La delibera citata ha provveduto anche alla nomina di un responsabile
dell'Archivio, nella persona di Fulvio Coltorti, già capo dell'Ufficio studi di
Mediobanca, e alla costituzione di un comitato scientifico, la cui presidenza è
stata affidata a Giorgio La Malfa (in gioventù collaboratore di Cuccia, prima
all'Ufficio studi e in seguito, dal 1970 al 1973, come direttore della
controllata R&S, ovvero Ricerche e Studi). Coltorti si è subito messo all'opera
e per prima cosa ha realizzato un sito dedicato
(http://www.archiviostoricomediobanca.mbres.it), che oggi ha quattro sezioni
ricche di materiali, di informazioni e di link, accessibili con quattro distinti
«bottoni».

Cliccando il primo, si ottengono notizie sulla storia di Mediobanca; con il
secondo, le persone notevoli nella vita della società (tra cui, ad esempio, il
poco noto industriale tessile Eugenio Rosasco, primo presidente dell'istituto,
dal 1946 al 1958); con il terzo, i vari palazzi collegati a Mediobanca (a
cominciare dalla sede principale, l'ex Palazzo Visconti Ajmi, la cui storia è
oggetto di un libro fresco di stampa); e con il quarto le pubblicazioni storiche
di via Filodrammatici.

Manca ancora il «quinto bottone», quello da cui si potranno, in un prossimo
futuro, scaricare tutti i documenti relativi all'attività operativa di
Mediobanca, ad uso degli studiosi che si accrediteranno per la serietà delle
loro ricerche (esclusi i documenti privati di Cuccia, rimasti nella
disponibilità dei suoi eredi). Sarà questa la sezione più «archivistica» in
senso stretto. La prima apertura è prevista all'incirca per il 2016 e riguarderà
tutte le carte prodotte fino al 1976, ovvero fino a quarant'anni prima. Per poi
procedere al resto, a mano a mano che il tempo passerà e renderà meno riservati
i documenti custoditi in «via Filodrammatici».

Ma già la prima tranche costituirà un evento straordinario, che illuminerà la
storia finanziaria del nostro Paese nel secondo dopoguerra. Basti pensare alle
principali operazioni che hanno visto Mediobanca protagonista dei mercati fino
alla metà degli anni Settanta, a cominciare da tutte le vicende che hanno
agitato il settore chimico fino a quasi tutta la gestione Montedison di Eugenio
Cefis.

L'attesa è quindi grande. E le sorprese non mancheranno.

© RIPRODUZIONE RISERVATA

Il testo pubblicato qui accanto è una sintesi dell'introduzione scritta da
Sandro Gerbi per il libro «Promemoria di un banchiere d'affari» (Aragno, pagine
LXI-203, e 25), che raccoglie una serie di documenti d'archivio, parte dei quali
inediti, scritti da Enrico Cuccia (1907-2000) tra il 1932 e il 1997. Il volume,
in libreria da martedì 11 febbraio, è curato dallo stesso Gerbi e dallo storico
Giandomenico Piluso, docente all'Università di Siena e alla Bocconi, autore del
profilo biografico di Cuccia incluso nel libro. I testi, tratti dagli archivi
della Banca d'Italia e di Intesa Sanpaolo, si dividono tra precedenti e
successivi alla fondazione di Mediobanca (1946), della quale Cuccia fu prima
direttore generale, poi amministratore delegato e infine presidente d'onore.

LOAD-DATE: February 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             132 of 2985 DOCUMENTS



                          Corriere della Sera (Italy)

                            6 febbraio 2014 giovedì
                                MILANO Edizione

Tram esce dai binari Scontro con un'auto;
Via Mercato

SECTION: CRONACA DI MILANO; Pag. 8

LENGTH: 126 parole


Un tram della linea 2 è deragliato ieri intorno alle 20.35 in via Mercato mentre
svoltava da via Tivoli. Il tram sarebbe uscito dai binari a causa di una lastra
di pavé sconnessa che era già stata risistemata nei giorni scorsi, prima di
finire contro una Fiat Panda azzurra. Nessun ferito, la circolazione è tuttavia
rimasta a lungo interrotta. Il conducente e i due passeggeri dell'auto, un uomo
e una donna, sono stati soccorsi dagli infermieri del 118. Sotto choc, l'autista
del tram che dopo l'impatto ha subito chiamato i soccorsi. Spaventato anche il
proprietario del Cinque Stelle cafè, il signor Raffaele. «Ho visto il tram
deragliare verso la mia vetrina, per un soffio non si è schiantato contro la mia
auto, parcheggiata davanti al mio bar». (g.v. )

LOAD-DATE: February 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             133 of 2985 DOCUMENTS



                          Corriere della Sera (Italy)

                            6 febbraio 2014 giovedì
                               NAZIONALE Edizione

Fiat-sindacati: niente aumenti Congelata la trattativa;
Il contratto

BYLINE: Ri. Que.

SECTION: ECONOMIA; Pag. 25

LENGTH: 239 parole


Resta al palo il rinnovo del contratto collettivo biennale del gruppo Fiat.
Sindacati e azienda torneranno a incontrarsi (anche se ancora non è stata
fissata una data). Il nodo è tutto economico. Fiat e sindacati hanno visioni
diverse rispetto all'aumento da accordare alle tute blu. Alla chiusura, ieri
pomeriggio, dell'incontro all'Unione industriale di Torino, entrambi sono
rimasti sulle proprie posizioni: da un lato i sindacati che hanno ribadito la
necessità di un aumento dei minimi per sottoscrivere l'intesa, dall'altro
l'azienda che - a fronte della crisi di mercato in Italia e in Europa, al
massiccio ricorso alla cassa integrazione e agli investimenti annunciati - non
intende accordare aumenti. Il contratto collettivo di Fiat (dal 2012 il gruppo è
uscito da Confindustria) interessa circa 85 mila dipendenti negli stabilimenti
italiani.

«E' grave che Fiat ribadisca che per il 2014 non ci deve essere risposta
salariale alle nostre rivendicazioni - ha lamentato Ferdinando Uliano della Fim
Cisl -. Per noi questo aspetto è indispensabile per chiudere positivamente
l'accordo». Oggi si riuniranno le segreterie territoriali della Fim. «In questa
situazione di crisi del negoziato, è indispensabile riprendere la discussione
con tutte le rsa - ha aggiunto Uliano -. Se entro le prossime settimane non ci
sarà risposta concreta dobbiamo essere pronti ad affrontare una stagione di
rottura con Fiat».

© RIPRODUZIONE RISERVATA

LOAD-DATE: February 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             134 of 2985 DOCUMENTS



                          Corriere della Sera (Italy)

                            6 febbraio 2014 giovedì
                               NAZIONALE Edizione

Ubi e Mediobanca in Rialzo Yoox frena dopo i Conti;
Piazza Affari

BYLINE: GIACOMO FERRARI

SECTION: ECONOMIA; Pag. 29

LENGTH: 193 parole


I mercati sono ormai proiettati sugli importanti appuntamenti di oggi a
Francoforte, con la decisione sui tassi da parte della Bce e la successiva
conferenza stampa del presidente Mario Draghi. Il clima di attesa ha favorito
ieri la volatilità. Le Borse europee hanno chiuso con variazioni minime e il
Ftse-Mib di Piazza Affari, dopo numerosi cambiamenti di fronte, ha terminato in
progresso dello 0,26%, tra i migliori del Vecchio Continente. Hanno recuperato
terreno i titoli del comparto bancario: tra i migliori Ubi Banca (+5,08%),
Mediobanca (+3,50%) e Monte Paschi (+2,73%) dopo la conferma dei contatti con
potenziali investitori esteri da parte della presidente della Fondazione,
Antonella Mansi nell'ottica dell'aumento di capitale. La migliore performance
nell'ambito delle blue-chips è stata comunque quella di World Duty Free
(+5,29%), mentre in assoluto a correre di più è stata Poltrona Frau , che dopo
il balzo della vigilia ieri ha messo a segno un rialzo del 18,3% grazie
all'annuncio che il gruppo Usa Hawort rileverà la maggioranza e lancerà un'Opa
finalizzata al delisting. Giù invece Yoox (-1,81%) e Fiat (-1,72%).

© RIPRODUZIONE RISERVATA

LOAD-DATE: February 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             135 of 2985 DOCUMENTS



                          Corriere della Sera (Italy)

                            6 febbraio 2014 giovedì
                               NAZIONALE Edizione

Tele raccomando

BYLINE: Maria Volpe

SECTION: SPETTACOLI; Pag. 46

LENGTH: 211 parole


PER CAPIRE Torino senza Fiat Cortina isolata Nuova puntata del programma di
approfondimento condotto da Benedetta Corbi (foto). Cresciuta «a pane e Fiat»,
come vive Torino il trasloco all'estero della casa automobilistica? Quale futuro
attende i suoi lavoratori? Poi si torna a parlare del maltempo: Cortina, dopo la
seconda ondata di gelo che l'ha isolata dal mondo, sembra passare un annus
horribilis... Tra gli altri temi: lo stato delle scuole italiane, da quelle
dotate di supporti digitali a quelle prive di riscaldamento; Rocco Casalino, dal
«GF» a portavoce dei grillini. Dentro la notiziaRete 4, ore 24 PER DISTRARSI
Bimbo e serpente amici inseparabili Lunedì scorso è partita su Nickelodeon
questa serie animata per bambini e ragazzini molto amata negli Usa. Tutti i
giorni (prima o dopo cena a seconda degli orari della cena di ciascuna famiglia)
va dunque in onda questo appuntamento con la risata. «Sanjay and Craig»
(nell'immagine) racconta le avventure di un ragazzino di 12 anni, Sanjay, sempre
accompagnato da un inseparabile amico: il serpente parlante Craig. Non tutti
sanno però, che Craig può parlare, ma solo con Sanjay. I due sono inseparabili,
insieme possono fare qualunque cosa, soprattutto se impossibile. Sanjay and
CraigNickelodeon, ore 19.40

LOAD-DATE: February 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             136 of 2985 DOCUMENTS



                          Corriere della Sera (Italy)

                             3 febbraio 2014 lunedì

Fiat Chrysler Ora è in serie A E parte la caccia ai capitali;
Sfide I progetti del Lingotto nel settore premium

BYLINE: RAFFAELLA POLATO

SECTION: CORRIERECONOMIA; Pag. 1.6

LENGTH: 1156 parole


Dopo l'annuncio delle novità internazionali e del nuovo marchio, Fiat Chrysler
affronterà le sfide del piano industriale 2014-2017 atteso per maggio. Otto
miliardi di investimenti per spostare la produzione nel settore premium e
trasformare alcune fabbriche, tra cui quelle italiane, in centri di lusso da
esportazione. A pagina 6 U na cosa è certa: il numero di sfide non calerà».
Diciamo pure che sono a ciclo continuo. E quella che per l'esterno si apre
adesso, ma che Sergio Marchionne ha sempre avuto sull'agenda (naturalmente
elettronica) parallela ai dossier societario-finanziario-borsistici, porta
ancora una volta l'asticella un po' più su. O forse pare solo, che sia così.
Sono dieci anni che al Lingotto - quarto piano, uffici dell'amministratore
delegato e del presidente-azionista John Elkann - si gira a intervalli regolari
lo stesso film. Nel 2003 nessuno, e all'inizio neppure lui con certezza, credeva
che sarebbe stato possibile strappare la Fiat dal fallimento e soprattutto
rilanciarla, riportarla a fare auto che si vendessero, rimetterla sulla
careggiata della redditività. Ce lo scordiamo un po' troppo spesso, ma è in
questo modo che è andata: Punto prima, 500 dopo, e Torino è tornata in fretta a
macinare utili e nuova occupazione.

Storia

Nemmeno il tempo di consolidare, però, ed è scoppiata la Grande Crisi Globale.
In pochissimi, nella middle class italiana ed europea, avevano a quel punto
soldi da buttare nella seconda o magari terza macchina di famiglia. O anche
nella prima, se è per questo: vecchia o no, bisognava farsela bastare. Col che
il Lingotto, troppo concentrato proprio in Italia-Europa e proprio nelle auto a
portata di portafogli popolari, è tornato daccapo. Lo spettro fallimento non era
dietro l'angolo, ma nemmeno tanto lontano. E lì, per «i torinesi», seconda
grande «sfida della vita». Il merito di Marchionne è stato vedere, nella crisi,
le opportunità. La sua fortuna, un fallimento molto, molto concreto: il default
dell'auto Usa. Chrysler c'era dentro in pieno. Ed era «una follia» (per gli
altri) da tentare.

Di nuovo: ci abbiamo, in media, creduto? No. I fatti hanno smentito gli
scetticismi? Fin qui, sì. Fiat Chrysler Automobiles è una realtà. Un campanello
di avvio quotazioni a Wall Street, in ottobre, certificherà che quel cerchio è
completato. Dopodiché, oggi come al primo «giro» del 2003-2004, obiettori e
critici e in qualche caso anche estimatori battono su un tasto (polemiche sulle
sedi all'estero a parte): sì, va bene, Marchionne ha dimostrato di essere un
negoziatore geniale e un grande uomo di finanza, ma l'auto, l'industria sono
un'altra cosa. E non sono nelle sue corde.

Lui non si degna neppure di rispondere. Dice che lo faranno i fatti. E se un po'
di umanissimo ego c'è, nella voglia di dimostrare che è chi diffida a sbagliare,
la posta in gioco è infinitamente più alta del livello delle polemiche. È - di
nuovo - il futuro di un gruppo che è sì, oggi, il settimo al mondo. Ma che non
può sedersi lì, fidarsi delle sole dimensioni, pensare che ormai è comunque in
acque sicure. Non lo è. E infatti rivoluzionerà tutto ancora una volta. Solo che
adesso la rivoluzione è industriale e totale. È un salto mai tentato da nessuno,
nel settore. Certo, anche Volkswagen ha portato Audi dal basso di gamma al club
dorato delle «griffe». Ma ci ha messo anni. Ed era un unico marchio.

Marchionne la stessa cosa la vuol fare su scala all brand . Ha già Ferrari,
Maserati, Jeep. Ha già la «squadra 500». Ci deve aggiungere il resto di Fiat. Ci
deve riuscire, soprattutto, con l'Alfa Romeo: la sua strategia di
riposizionamento dell'intero gruppo nel ricco mercato lusso-premium, altrimenti,
salterebbe già al primo tassello clou. E, peggio, con la strategia salterebbe
forse non Fca, di sicuro buona parte delle fabbriche italiane. Non è
un'esagerazione studiata a tavolino dai vertici Fiat, magari per spremere
qualcosa ancora ai sindacati (come insiste a dire la Fiom): è una cruda verità
da economie di un mondo aperto avvertire che, con i costi di produzione del
nostro sistema-Paese, l'unica carta che Mirafiori, Grugliasco, Pomigliano,
Melfi, Cassino possono giocarsi è produrre per l'export. Un export per noi
redditizio solo con l'alto valore aggiunto che unicamente il miglior made in
Italy - qui va dalle city car alle ammiraglie - può garantire.

Risorse

Serviranno soldi. Tanti. «Dettagli e priorità» si conosceranno soltanto a inizio
maggio, quando Marchionne presenterà il piano industriale 2014-2017.
L'«antipasto investimenti» 2014 però già lo si conosce: sul piatto Fca metterà 8
miliardi. Non saranno spesi tutti in Italia, il gruppo è globale e a «pensare
globale», parlandone, dovremo abituarci tutti. Esempio: anche il Brasile avvierà
la «rivoluzione premium», portando tra l'altro la Jeep nello stabilimento in
costruzione a Pernambuco, e dunque anche là saranno staccati ricchi assegni. È
sicuro, però, che in Italia arriveranno tutt'altro che briciole. Gli
investimenti a Mirafiori, sull'asse del lusso Maserati-Alfa insieme a Grugliasco
(primo test di successo per il premium, con saturazione degli impianti vicina e
redditività pari quasi a quella di Ferrari), sono appena partiti e andranno
completati quest'anno. Progetto e fondi per Cassino, il vero «nuovo cuore Alfa»,
saranno annunciati a maggio e scatteranno subito dopo. Diciamo che solo per
questo, per il rilancio delle due fabbriche, il Lingotto dovrebbe stanziare
attorno ai due miliardi. Un conto cui potrebbero aggiungersi altri «investimenti
software», legati al puro sviluppo di ulteriori modelli. Col che, un'idea del
peso che il nostro Paese avrà ce la si può già fare.

Con un debito netto che sale verso i 10 miliardi, per effetto tra l'altro dei
2,7 miliardi versati a Veba per completare l'acquisto di Chrysler, Fca può
sostenere questi e gli altri impegni richiesti dalle ambizioni? Marchionne
stesso ha detto no, «il capitale andrà rafforzato». Ha contemporaneamente
escluso la via dell'aumento, confermando in ogni caso che tra le ipotesi allo
studio un prestito convertendo c'è (stima: intorno a 1,5 miliardi). Ma sia come
sia: qui, e con la prossima quotazione a Wall Street, si passa al «piano
superiore». L'azionista di maggioranza , Exor, finora ha sempre supportato la
controllata storica (anche con lo stop ai dividendi negli ultimi due anni). Il
suo plenipotenziario, Elkann, ha ribadito che a maggior ragione continuerà a
farlo adesso che «inizia un nuovo capitolo», fatto di promesse e non più di
rischio-asfissia. Se, però, per non diluirsi - anzi, come dice lui: «Se la torta
è buona, più fette hai meglio è» - la famiglia Agnelli dovesse metter mano al
portafoglio? Per ora, non pare ce ne sia la necessità. Nel caso, tenete a mente
questi numeri di Exor: 1,3 miliardi di posizione finanziaria netta, 2,6 miliardi
di cash. Lì da quasi un anno (dalla vendita di Sgs: prezzo 2 miliardi,
plusvalenza 1,5). E sufficienti. Più che sufficienti.

© RIPRODUZIONE RISERVATA

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             137 of 2985 DOCUMENTS



                          Corriere della Sera (Italy)

                             3 febbraio 2014 lunedì

Tremano i banchieri 80 poltrone da tagliare;
Le nuove norme Chi rischia il posto

BYLINE: stefano righi

SECTION: CORRIERECONOMIA; Pag. 1

LENGTH: 83 parole


La norma di Banca d'Italia parla chiaro: gli istituti di credito retti da una
governance tradizionale non potranno avere più di 13 amministratori. Chi si
avvale del sistema duale potrà salire a 19. Così i primi 15 gruppi bancari
italiani dovranno tagliare 80 poltrone al momento dei rinnovi. Una cura
dimagrante che Ubi porterà già alla prossima assemblea e sulla quale tutti
stanno lavorando: da Unicredit a Intesa, da Mediobanca al Banco Popolare.
Obiettivo: aumentare l'efficienza e la trasparenza.

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             138 of 2985 DOCUMENTS



                          Corriere della Sera (Italy)

                             3 febbraio 2014 lunedì

Compass, accelerata di fine anno;
Credito al consumo

BYLINE: C. E.

SECTION: CORRIERECONOMIA; Pag. 23

LENGTH: 239 parole


Compass, la società di credito al consumo del Gruppo Mediobanca, ha chiuso
brillantemente il 2013 con un doppio primato: una crescita dell'8,2 per cento
dell'erogato annuale a 5.180 milioni di euro - in netta controtendenza con il
mercato dei prestiti personali che registra un altro anno negativo e chiude il
2013 con un calo pari al 5,3 per cento - e la conquista del primo posto nel
ranking Assofin dei flussi finanziati nell'ultimo trimestre del 2013 a 1,286
miliardi in crescita del 5,2 per cento.

Il primato dell'erogato annuale rimane in mano ad Agos Ducato, con 5,243
miliardi di euro, nonostante una dinamica negativa: flessione dell'11,2 per
cento sui dodici mesi e del 7,1 per cento nell'ultima frazione d'anno. Al terzo
posto nella classifica Assofin è, sia per il trimestre che per l'intero 2013,
Findomestic, che controlla poco più del 10 per cento del mercato e ha raggiunto
un erogato annuale pari a 4,731 milioni di euro. Al quarto e al quinto posto
della speciale graduatoria vi sono poi Unicredit e Deutsche Bank Easy, che hanno
chiuso il 2013 con un erogato complessivo pari rispettivamente a 4,303 e a 3,642
miliardi di euro.

«Siamo molto soddisfatti di questi risultati - ha spiegato Francesco Caso,
direttore generale di Compass - ed in particolare per la posizione di leadership
di mercato che abbiamo conquistato nel 2013 e che ci aspettiamo di consolidare
ulteriormente nel corso del 2014».

© RIPRODUZIONE RISERVATA

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             139 of 2985 DOCUMENTS



                          Corriere della Sera (Italy)

                            2 febbraio 2014 domenica
                                MILANO Edizione

Confermato l'arresto per il pirata della 13enne Poi viene scarcerato;
Viale Monza L'autista: in fuga per lo choc

SECTION: CRONACA DI MILANO; Pag. 3

LENGTH: 352 parole


Il pubblico ministero stesso non ha chiesto che rimanesse in carcere. È stato
così scarcerato ieri mattina (dopo la convalida dell'arresto) l'uomo che alle 7
e mezza di venerdì ha travolto una ragazzina 13enne che attraversava viale
Monza, sulle strisce pedonali, vicino all'incrocio con via Rovereto. L'uomo, 50
anni, falegname, è stato bloccato poco dopo l'incidente dagli agenti della
polizia locale, mentre si allontanava, seguito da un altro cittadino che aveva
assistito all'investimento e che s'era reso conto che il pirata della strada
stava scappando. L'investitore, Mario C., è incensurato. Il processo inizierà il
prossimo 14 febbraio. Sono ancora molto gravi (anche se non dovrebbe essere in
pericolo di vita) le condizioni della giovane travolta dal furgoncino Fiat
Doblò, ricoverata all'ospedale Niguarda.

Mario C., in udienza di fronte al giudice, ha spiegato di essere sceso dal suo
furgone e di aver visto la ragazzina a terra, che si muoveva. «Poi non so che
cosa mi sia passato per la testa - ha raccontato - ero sotto choc e non saprei
davvero dire perché mi sono allontanato». L'uomo ha aggiunto di aver percorso
oltre un chilometro e di aver messo la freccia a sinistra poiché intendeva fare
inversione e tornare indietro. Mentre era fermo per cominciare la manovra, è
stato affiancato da un'auto. Il guidatore gli ha urlato di fermarsi. Mario C.,
sposato e padre di una ragazza, ha sostenuto di non essersi reso conto qualcuno
lo stesse seguendo. La circostanza andrà verificata durante il processo, in
quanto le testimonianze raccolte dai vigili raccontano di una dinamica diversa:
un inseguimento piuttosto lungo e più di un affiancamento da parte del cittadino
«inseguitore».

L'artigiano, arrestato per omissione di soccorso dagli investigatori del Reparto
radiomobile, è risultato negativo al test per l'alcol. È probabile che già
all'udienza del 14 febbraio chiederà il patteggiamento della pena. Ha infine
aggiunto di non aver visto il semaforo rosso (la ragazza stava attraversando con
il segnale verde per i pedoni), anche perché venerdì mattina pioveva molto.

© RIPRODUZIONE RISERVATA

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             140 of 2985 DOCUMENTS



                          Corriere della Sera (Italy)

                             1 febbraio 2014 sabato
                                MILANO Edizione

Investe ragazzina poi cerca di fuggire: inseguito e arrestato;
Viale Monza, la tredicenne è grave

SECTION: CRONACA DI MILANO V; Pag. 1

LENGTH: 78 parole


Stava andando a scuola, sette e mezzo di ieri. La ragazzina, 13 anni, attende il
verde per qualche secondo; quando scatta il segnale, inizia ad attraversare
viale Monza, sulle strisce pedonali, all'incrocio con via Rovereto. Il Fiat
Doblò non si ferma al semaforo rosso: travolge la ragazzina, la fa cadere
qualche metro più in là. Mario C., 50 anni, artigiano, scende dal furgoncino,
poi si rimette alla guida e si allontana. Un automobilista lo insegue e lo fa
arrestare.

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             141 of 2985 DOCUMENTS



                          Corriere della Sera (Italy)

                             1 febbraio 2014 sabato
                                MILANO Edizione

Investe ragazzina sulle strisce e fugge Inseguito da un automobilista e
arrestato;
Viale Monza La tredicenne è ricoverata in gravi condizioni al Niguarda

BYLINE: G. San.

SECTION: CRONACA DI MILANO; Pag. 9

LENGTH: 325 parole


Sta andando a scuola, sette e mezza di ieri, mattinata di pioggia. La ragazzina,
13 anni, attende il verde per qualche secondo; quando scatta il segnale, inizia
ad attraversare viale Monza, sulle strisce pedonali, vicino al civico 70,
all'incrocio con via Rovereto. Il Fiat Doblò non si ferma al semaforo rosso:
travolge la ragazzina, la fa cadere qualche metro più in là. Mario C., 50 anni,
artigiano, scende dal furgoncino (questa è la versione raccontata da almeno un
paio di testimoni, ascoltati dagli investigatori del Reparto radiomobile della
Polizia locale), poi si rimette alla guida e si allontana. Poco più dietro c'è
un altro automobilista, che segue tutta la scena. Sta per scendere a verificare
cosa sia accaduto. Ma quando vede che il Doblò riparte, si rimette alla guida.
Il cittadino, 40 anni, impiegato, insegue il pirata della strada per quasi tre
chilometri, fino al confine con Sesto San Giovanni.

L'artigiano è stato arrestato; la ragazzina si trova nel reparto di neuro
rianimazione dell'ospedale Niguarda, ha molte fratture, una grave emorragia, le
sue condizioni sono gravissime. Probabilmente il suo investitore non ce
l'avrebbe fatta comunque a scappare (gli investigatori dei vigili hanno in mano
alcune buone testimonianze e le immagini delle telecamere), ma l'uomo che lo
seguiva è stato determinante per fermarlo («Ha dimostrato un senso civico
encomiabile», dicono dalla centrale dei vigili).

Ha agganciato per la prima volta il Doblò all'altezza dell'hotel Concorde, l'ha
affiancato, dal finestrino ha urlato: «Fermati, hai visto cosa hai fatto?».
L'investitore ha tirato dritto. A quel punto i vigili avevano già ricevuto un
paio di telefonate di allarme con la descrizione del mezzo. Le pattuglie e i
motociclisti sono partiti in sirena. Il Doblò è stato bloccato quasi all'altezza
della fermata del metrò Sesto Marelli. Questa mattina l'investitore sarà portato
in Tribunale per la direttissima.

© RIPRODUZIONE RISERVATA

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             142 of 2985 DOCUMENTS



                          Corriere della Sera (Italy)

                             1 febbraio 2014 sabato
                               NAZIONALE Edizione

Campioni, gelo (e niente sindaco) A New York il circo del Super Bowl;
Sport e politica Domani al «MetLife Stadium» la finalissima di football
americano: ma la vera sfida è tra Denver e Seattle, città emergenti (e della
marijuana libera)

BYLINE: Massimo Gaggi

SECTION: ESTERI; Pag. 15

LENGTH: 940 parole



HIGHLIGHT: Attesi gli spot di Fiat-Chrysler: «Protagonista Bob Dylan»


NEW YORK - Se andate in vacanza in Colorado e fotografate la sua vetta più alta
(4401 metri), state immortalando Monte Peyton Manning. Il governatore dello
Stato ha infatti ribattezzato il Monte Elbert col nome del celebre
«quarterback», il regista della squadra che domani guiderà i Denver Broncos
nella sfida per il «Super Bowl». Battesimo temporaneo, certo, quello del
governatore Hickenlooper che ha dato il nome di giocatori dei Broncos anche ad
altre vette. Ma se batteranno i Seattle Seahawks nella finalissima del football
americano, l'evento sportivo più importante degli Stati Uniti, i giocatori di
Denver diventeranno dei monumenti viventi.

Primo fra tutti proprio Manning, un campione 38enne che nella sua carriera ha
vinto ogni tipo di trofeo e che il football ce l'ha nel Dna: suo padre, Archie,
fu «quarterback» dei New Orleans Saints, mentre il fratello minore Eli gioca,
anche lui come «quarterback», nei New York Giants. Sembrava finito dopo quattro
operazioni al collo e invece ha vissuto una stagione straordinaria battendo
tutti i record e domani potrebbe diventare il primo giocatore della storia a
vincere, da «quarterback», il Super Bowl con due squadre diverse.

Seattle e Denver, due città dell'America emergente: quella più dinamica e capace
di crescere. Metropoli libertarie: le maggiori degli unici due Stati - Colorado
e Washington - nei quali vendere e fumare marijuana non è più reato. Ma l'attesa
per quello che qualcuno, proprio per questo, ha ironicamente soprannominato il
«Superbowl dell'erba» quest'anno è spasmodica anche per un altro motivo: per la
prima volta la finalissima approda a New York, il più grande palcoscenico
d'America. La partita verrà disputata nel MetLife Stadium che in realtà è in New
Jersey, appena al di là del fiume Hudson, ma il grande circo di un evento
sportivo che in America diventa festa nazionale, ha messo le tende a Manhattan
dove un tratto di 13 isolati di Broadway, Times Square compresa, è stato
trasformato in «Super Bowl Boulevard»: un luna park della palla ovale con tanto
di toboga alto 30 metri, studi tv aperti al pubblico e un campo sintetico sul
quale la vecchia gloria Joe Montana insegna a fan e turisti i segreti di un
lancio perfetto. E poi le sfilate con le modelle più celebri, da Bar Rafaeli ad
Adriana Lima.

Ma per i veri appassionati l'obiettivo più ambito è la foto con la coppa che
verrà assegnata domenica sera: il Vince Lombardi Trophy, una palla d'argento in
posizione di lancio realizzata da Tiffany (valore 25 mila dollari). Un trofeo
che ormai da 40 anni porta il nome del celebre giocatore e allenatore
italoamericano: il figlio di un macellaio cresciuto a New York. Lombardi è
scomparso 44 anni fa (ed è sepolto in un cimitero non lontano dallo stadio della
finale), ma la memoria delle sue imprese è viva in America: negli anni '60 portò
una squadra «periferica» come i «Packers» di Green Bay, in Wisconsin, a vincere
5 campionati nazionali in 7 anni, compresi i primi due Super Bowl della storia
(1966 e '67).

Festa di entusiasmi ed eccessi, che fa venire fuori il meglio e il peggio:
400mila persone venute a godersi la festa anche se non saranno allo stadio, ma
pure il boom della prostituzione (arrestati i capi di un'organizzazione che
offriva droga e ragazza squillo) e l'occasione per seminare un po' di terrore a
buon mercato. Lettere contenenti una polvere bianca (ma pare sia solo amido),
sono arrivate in sei alberghi vicini allo stadio e nell'ufficio dell'ex sindaco
Rudy Giuliani.

C'è anche spazio per qualche polemica: anche se la minaccia di maltempo ha quasi
dimezzato i prezzi chiesti dai bagarini, i biglietti costano molto. Così il
sindaco Bill de Blasio, che vuole vedere la partita col figlio Dante e che per
legge non può accettare omaggi di valore superiore ai 50 dollari, ha optato per
il divano di casa. Avrebbe dovuto spendere almeno mille dollari: «Non me lo
posso permettere» ha spiegato il primo cittadino che vuole dare di sé l'immagine
di un uomo normale. Così adesso anche il governatore di New York, Andrew Cuomo,
è incerto se andare. E nemmeno quello del New Jersey, Chris Christie, ha deciso
che fare (il posto ce l'ha, ma dopo il recente scandalo che lo ha quasi travolto
si fa vedere in giro il meno possibile). Poco male: per gli americani il «Super
Bowl» è un rito che si consuma davanti alla tv. Dove si gusta anche lo
spettacolo nello spettacolo: la pubblicità. E' la più vista, costosa e
fantasiosa dell'anno, un vero torneo dello stupore. Fiat-Chrysler ci sarà con
ben tre spot. Protagonista, si sussurra, Bob Dylan.

© RIPRODUZIONE RISERVATA

Broncos

Sono la squadra di Denver. Vincitori 2 volte del Super Bowl. Il loro campione:
il quarterback Peyton Manning

Mile-High City La capitale del Colorado è così chiamata perché la sua altitudine
sul livello del mare è di 1609 metri (un miglio)

Marijuana

L'uso ricreativo è legale dal 2012

Economia

Centro di trasporti di merci e servizi dell'amministrazione (dopo Washington D.
C. è la città Usa con più dipendenti federali). Ha uno dei distretti tecnologici
più avanzati degli Usa (dopo Silicon Valley e Seattle)

Seahawks

Non hanno mai vinto il Super Bowl. Proprietario: Paul Allen, cofondatore di
Microsoft. Sotto il cornerback Richard Sherman

Emerald City

Il soprannome di Seattle si riferisce al verde che circonda la città

Marijuana

Anche qui l'uso ricreativo è legale dal 2012

Economia

Seattle è più grande e più ricca di Denver (ed è uscita più rapidamente dalla
recessione). Vi è nata Boeing, vi ha sede Microsoft con

altre aziende delle telecomunicazioni e di Internet (come Amazon e AT&T
Wireless), è patria di Starbucks (ed è nota per l'elevato consumo di caffè)

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             143 of 2985 DOCUMENTS



                          Corriere della Sera (Italy)

                             1 febbraio 2014 sabato
                               NAZIONALE Edizione

Sotto esame a maggio 124 banche europee;
Credito Interessati 15 istituti del nostro Paese. Giù a Milano i titoli del
comparto. Fissata al 5,5% la soglia del patrimonio di base

BYLINE: Marika de Feo

SECTION: ECONOMIA; Pag. 36

LENGTH: 603 parole



HIGHLIGHT: Pubblicati i criteri per gli stress test. Saccomanni: l'euro? Per noi
è uno scudo Prima riduzione del tasso di disoccupazione dopo sei mesi, scende al
12,7%


FRANCOFORTE - Si partirà a maggio con la prova «severa» degli stress test di
resistenza di 124 grandi banche europee: è l'obiettivo annunciato ieri
dall'autorità bancaria Eba. I test, in 22 Paesi, coprono circa l'80% del totale
del sistema creditizio, 30 mila miliardi di attività. Saranno 15 le banche
italiane coinvolte: Intesa Sanpaolo, Unicredit, Mediobanca, Carige, Mps, Credito
valtellinese, Bper, Bpm, Popolare di Sondrio, Popolare di Vicenza, Banco
Popolare, Credito Emiliano, Iccrea, Ubi e Veneto Banca.

I risultati dei test saranno pubblicati a ottobre, poco prima della piena
operatività dell'autorità unica di vigilanza Ssm, sotto il tetto della Bce.
Verso aprile, a ridosso dell'inizio degli stress test, sarà annunciata anche la
metodologia dello scenario macroeconomico dei test.

L'obiettivo dell'esercizio è di testare la resistenza delle banche, nel caso di
uno scenario avverso di crisi economica di tre anni, sulla base di un capitale
(common Tier1) di base pari all'8%, mentre il capitale minimo necessario per
superare lo scenario negativo dovrà andare oltre il 5,5%. Si tratta di una
soglia meno severa del 6% ventilato. Ma i mercati, già nervosi per i timori di
deflazione e per la disoccupazione ancora al 12% in Europa, hanno reagito male.
In particolare, in Italia il tasso di disoccupazione è leggermente calato al
12,7% a dicembre (-0,1% in un mese) e tra i 15-24enni al 41,6% (-0,1%). È il
primo calo dopo sei mesi. In Borsa sono state penalizzate soprattutto le banche,
per cui con l'eccezione di Milano, che ha chiuso sulla parità (+0,03%), gli
altri listini come Francoforte, Parigi e Londra hanno perso, rispettivamente lo
0,7%, lo 0,34% e lo 0,43%. Stabili lo spread Btp-Bund e il cambio euro-dollaro.
Mentre continuano le tensioni sui mercati emergenti: secondo i dati di Epfr
Global, società che monitora i flussi d'investimento, solo questa settimana dai
fondi azionari dedicati ai Paesi emergenti sono stati ritirati 6,3 miliardi di
dollari, 12,2 a gennaio. Di fronte a tali nuovi timori finanziari, «oggi l'euro
è un'isola di tranquillità», ha detto il ministro dell'Economia Fabrizio
Saccomanni, sottolineando che è proprio in questi momenti che si vede
«l'importanza dello scudo dell'euro per un Paese come l'Italia».

Tornando agli stress test, i bond sovrani del portafoglio di negoziazione
subiranno un impatto immediato, con perdite che saranno conteggiate
immediatamente (mark to market). Mentre per i titoli di Stato detenuti fino alla
scadenza l'impatto sul capitale sarà basato sui modelli interni delle grandi
banche, per gli istituti più piccoli il rischio sarà pari a zero. Infine, gli
attivi disponibili per la vendita saranno prezzati ai valori di mercato, ma
l'impatto sul capitale sarà deciso dall'autorità di vigilanza.

Per Saccomanni gli stress test devono essere «giustamente severi», ma anche
«realistici». E si distinguono peraltro dagli esami Bce per i quali «non credo
che ci sia molto da preoccuparsi»: «credo che il mercato sia disposto a
sopperire a eventuali richieste di aumento di capitale che venissero dalle
banche, approfittando di questo momento più favorevole».

© RIPRODUZIONE RISERVATA

''Gli stress test misurano la resistenza delle banche nel caso di scenari
avversi di crisi economica di tre anni, sulla base di un capitale (common Tier1)
di base pari all'8%, mentre il capitale minimo necessario per superare lo
scenario negativo dovrà essere superiore al 5,5%. Verso aprile, a ridosso
dell'inizio degli stress test, sarà annunciata la metodologia dello scenario
macroeconomico degli esami, fondamentale per giudicare l'impatto dei rischi sul
capitale

LOAD-DATE: February 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             144 of 2985 DOCUMENTS



                          Corriere della Sera (Italy)

                            31 gennaio 2014 venerdì
                               NAZIONALE Edizione

Fiat, le tasse tra Roma e Londra;
Il nuovo gruppo Elkann: l'Italia resta centrale, la famiglia è compatta. Il
titolo recupera in Borsa

BYLINE: Mario Sensini

SECTION: ECONOMIA; Pag. 39

LENGTH: 477 parole



HIGHLIGHT: Saccomanni: convinti che sia tutto regolare. Befera: vigileremo


ROMA - Ires, Irap, Iva, Imu e accise, come ovviamente i contributi sociali,
pagati dalle imprese controllate in Italia continueranno a essere versati in
Italia. Quello che cambierà, con la fusione di Fiat spa nella nuova holding FCA,
con sede giuridica in Olanda e quella fiscale in Gran Bretagna, che garantisce
una tassazione privilegiata dei dividendi, sarà proprio la sorte delle imposte
sul reddito distribuito dalle controllate alla capogruppo. Ma per il fisco
italiano non sarebbe una gran perdita, spiegano da Torino. Almeno fin quando la
società non ricomincerà a distribuire gli utili.

Ancora nel 2013, si legge nel comunicato di due giorni fa, la Fiat Spa ha
registrato un imposta sul reddito "positiva" di 943 milioni di euro. Cioè ha
addirittura maturato un credito fiscale di quasi un miliardo, per una partita
straordinaria nel bilancio della neo acquisita Chrysler di circa 1,5 miliardi,
che ha più che compensato gli oneri fiscali di competenza dell'esercizio (557
milioni, 313 per la società americana, 244 per Fiat esclusa Chrysler).

La nota non spiega se tutte queste imposte, a debito e credito, siano state
regolate solo in Italia. Per avere un quadro preciso della situazione bisognerà
aspettare qualche mese e il bilancio civilistico, ma le autorità italiane non
sembrano comunque molto preoccupate per il gettito. «Di per sé nell'operazione
non c'è nulla di irregolare» ha detto ieri il ministro dell'Economia, Fabrizio
Saccomanni. Che ha tuttavia garantito che l'operazione «sarà oggetto di esame».
Come conferma l'Agenzia delle Entrate. «Verificheremo il pieno rispetto delle
norme fiscali: le società in Italia pagheranno regolarmente le imposte in
Italia» ha detto ieri il direttore, Attilio Befera, intervenuto al Telefisco del
Sole 24 Ore . Aggiungendo che, nel momento del trasferimento della sede fiscale
in Gran Bretagna, Fiat si vedrà comunque imporre una «exit tax». Dovrà cioè
pagare le tasse sulle plusvalenze relative ai beni aziendali che non fossero già
state tassate, come se fosse una cessione. Un'imposta che potrebbe tuttavia
essere sospesa in attesa dell'effettivo realizzo delle plusvalenze. In
un'intervista a La Stampa , il presidente John Elkann oltre a tagliar corto
sulla questione fiscale (non cambia «assolutamente niente») spiega che l'Italia
resta centrale («sarà il centro di un mercato immenso») e ribadisce che la
famiglia è compatta e manterrà salde le redini del nuovo gruppo. Ieri, intanto
Fiat ha segnato un discreto recupero in Borsa, (+2,97% dopo la caduta del 4,1%
della vigilia).

© RIPRODUZIONE RISERVATA

Le mosse

1

Sede fiscale in Regno Unito

Diverse imposte sul reddito distribuito dalle controllate alla capogruppo

2

Credito d'imposta

Nel 2013 Fiat Spa ha registrato un credito fiscale pari a 943 milioni di euro

3

Previstala «exit tax»

Fiat pagherà le tasse sulle plusvalenze che non fossero già state tassate

LOAD-DATE: January 31, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             145 of 2985 DOCUMENTS



                          Corriere della Sera (Italy)

                            31 gennaio 2014 venerdì
                               NAZIONALE Edizione

il Recupero di Ubi e StMicro Tod's e Ferragamo in Calo;
Piazza Affari

BYLINE: GIACOMO FERRARI

SECTION: ECONOMIA; Pag. 41

LENGTH: 193 parole


La decisione della Fed di proseguire nel taglio agli stimoli monetari (il
cosiddetto taperin g) non ha trovato impreparati i mercati, che dopo una seduta
in altalena hanno chiuso in sostanziale parità. A Piazza Affari, in una giornata
caratterizzata dal successo delle aste dei Btp, il Ftse-Mib è terminato in
leggero progresso (+0,38%). Prevalenza di rialzi fra i titoli bancari, dove
spicca il rimbalzo di Banco Popolare (+4,10%) dopo i ribassi seguiti
all'annuncio dell'aumento di capitale. Ancora un rialzo, inoltre, per Ubi Banca
(+2,16%). Nel paniere delle blue-chips a correre di più è stata tuttavia
StMicroelectronics (+4,46%), al nuovo massimo dell'anno sulla scia della
performance di Infineon alla Borsa di Francoforte. Ha prontamente recuperato
terreno anche Fiat (+2,97%), promossa dagli analisti di Mediobanca, Equita Sim e
Commerzbank. Maglia nera invece per Tod's (-8,08%) penalizzata dai risultati
trimestrali. Nel lusso giù anche Ferragamo (-1,65%). Entrambi i titoli sono poi
rimbalzati nelle contrattazioni after hours. In forte calo, infine, Pirelli
(-6,96%) dopo le smentite all'ipotizzata offerta di Goldman Sachs.

© RIPRODUZIONE RISERVATA

LOAD-DATE: January 31, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             146 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               NAZIONALE Edizione

È nata Fiat Chrysler Sede legale in Olanda;
Il nome diventa Fca. Elkann: così affrontiamo il futuro

SECTION: PRIMA PAGINA; Pag. 1

LENGTH: 89 parole


Nasce Fiat Chrysler Automobiles, con sede legale in Olanda e residenza fiscale
in Gran Bretagna, quotata in Borsa a Wall Street e, a seguire, in Piazza Affari.

Fabbriche. Arriva il sì al Lingotto in formato globale, ma non cambia la mappa
dei quartier generali operativi, degli stabilimenti, degli Stati cui pagare le
tasse.

Posti di lavoro. Il premier Letta, informato dall'amministratore delegato Sergio
Marchionne e dal presidente John Elkann: «La questione della sede legale è
secondaria: contano i posti, le auto, la competitività».

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             147 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               NAZIONALE Edizione

la Lezione di Londra sulle Tasse;
La linea del Lingotto

BYLINE: NICOLA SALDUTTI

SECTION: PRIMA PAGINA; Pag. 1.8

LENGTH: 478 parole


Stabilire che cosa sia la periferia e che cosa sia davvero il centro, in un
mondo che si muove con rapidità imprevedibile, può essere un errore. Soprattutto
quando si parla di industria. Quando cinque anni fa la Fiat diventò azionista di
Chrysler non erano in molti a scommettere che potessero dar vita ad un gruppo
unico, anzi. Ma mettere insieme due storie centenarie, Torino e Detroit, renderà
alla fine l'Italia meno centrale in questo disegno? Questa è la domanda che
ricorre da quando il percorso della fusione è stato intrapreso. Una risposta è
arrivata ieri, con le parole di Sergio Marchionne: «Abbiamo lavorato per
abbattere gli steccati nazionalistici e culturali». Una declinazione dello
schema multi-nazionale.

Certo, c'è meno Italia. Ma le imprese, in questa fase, ragionano con confini
differenti da quelli degli Stati.

Se dal 1899, quando la Fiat è nata come «Fabbrica Italiana Automobili Torino»,
Torino ne è stata il centro esclusivo, adesso non lo sarà più. Anche se il cuore
e la storia restano lì. Il nuovo gruppo avrà sede legale in Olanda, sede fiscale
nel Regno Unito (naturalmente il gruppo continuerà a versare le imposte nei
Paesi in cui opera, Italia compresa) e sarà quotato a Wall Street e Milano.
Fabbriche almeno in una decina di Paesi. Di queste alcune molti importanti, da
Mirafiori, a Pomigliano, a Grugliasco, Melfi, Cassino, a Maranello per Ferrari,
sono in Italia.

E la bandiera? Domanda legittima ma che forse andava fatta prima. Quello di ieri
è un passaggio storico che porta con sé ragioni molto pratiche. Un Paese che
arriva a chiedere alla imprese, sotto forma di imposte, fino all'80% del reddito
prodotto, non può far finta di nulla. Gli investimenti sono un bene prezioso,
l'industria manifatturiera è un bene prezioso. E la leva fiscale è un elemento
di competitività che non può essere lasciato in balìa di norme disordinate,
continuamente variabili. Da quelle regole passano le scelte delle imprese. Forse
bisognerebbe riflettere sul modo nel quale si possono creare le condizioni
migliori per convincere le aziende a venire e non cogliere le opportunità che
altri sistemi fiscali offrono con più chiarezza.

Essere in Europa significa anche questo, diventare in grado di competere con i
nostri partner sulla capacità di produrre regole attrattive per gli investitori.
Se la sede legale si sposterà dal Lingotto e andrà in Olanda è anche perchè quel
Paese offre una maggiore flessibilità nella tipologia di azioni che una società
quotata può emettere. Può apparire un dettaglio da giuristi, ma non lo è. La
governance è una chiave di volta per le aziende quotate: Olanda e Regno Unito
sono tradizionalmente la destinazione naturale delle multinazionali. Ma lo sono
diventate proprio grazie alla capacità di attrarre capitali e aziende. In questo
l'Italia ha ancora tanta strada da fare.

Nicola Saldutti

© RIPRODUZIONE RISERVATA

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             148 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               RIBATTUTA Edizione

La svolta di Torino, nasce Fiat Chrysler Base in Olanda, tasse in Gran Bretagna

BYLINE: Raffaella Polato

SECTION: PRIMO PIANO; Pag. 8.9

LENGTH: 951 parole



HIGHLIGHT: Marchionne: siamo un costruttore globale. Elkann: pronti ad
affrontare il futuro Il premier Letta: tifiamo per la fusione. Contano i posti
di lavoro, non la sede


MILANO - Il nome: Fiat Chrysler Automobiles. La Borsa: Wall Street, «speriamo
entro ottobre», e a seguire una bandierina in Piazza Affari. Le sedi: base
legale in Olanda, residenza fiscale in Gran Bretagna. Nulla cambia nella mappa
dei quartier generali operativi, delle fabbriche, degli Stati cui pagare le
tasse (quando ci sono utili, e non è il caso né dell'Italia né del resto
d'Europa). Ma inevitabilmente, nel giorno in cui il consiglio approva la road
map del Lingotto formato globale, è sui nuovi passaporti esteri in arrivo per il
gruppo che politica e sindacato concentrano l'attenzione.

E le polemiche. Alcune di prevedibile presenzialismo partitico. Altre forse non
esattamente centrate: Susanna Camusso, segretario della Cgil non invitata
all'incontro post board tra l'amministratore delegato e le sigle firmatarie
degli accordi aziendali, a caldo equivoca un po' sull'aspetto Fisco e definisce
«preoccupante che un gruppo come Fiat decida di andare» a versare le imposte «in
un altro Paese». Per il resto, fioccano i classici schieramenti elettorali, dove
più che il merito delle novità torinesi sembra contare il gioco pro o contro il
governo. Gioco che non condiziona Enrico Letta. Non ha saputo a cose fatte, il
premier: Sergio Marchionne e John Elkann l'avevano informato martedì mattina.
Tutto il tempo per pensarci, quindi. Netta la linea che ne è uscita: «Sono
convinto che la vicenda Fiat abbia da molto tempo cambiato completamente
orizzonti e confini. Oggi è un attore globale». Per cui: «Penso che la questione
della sede legale sia secondaria: contano i posti di lavoro, le macchine
vendute, la competitività. E penso che tutti gli italiani debbano tifare perché
la fusione abbia successo, le promesse sugli investimenti siano rispettate, i
posti di lavoro ci siano e Fiat Chrysler sia uno dei più grandi gruppi
automobilistici mondiali».

Non finirà qui, chiaramente. Anche se, alla fine, il Paese pare aver
metabolizzato il trasloco legal-fiscale del Lingotto - e di Auburn Hills: pure
gli Usa «perdono» le due sedi - la querelle terrà banco almeno per un po'. Senza
peraltro alcuna chance di cambiare quello che ieri il consiglio ha deciso, «con
l'obiettivo di costituire un'azienda che, per dimensioni e capacità di
attrazione sui mercati finanziari, sia comparabile ai migliori concorrenti
internazionali».

La fusione, e tutte le operazioni collegate, a quello punta. C'è moltissimo
ancora da fare, e i conti approvati subito prima della rivoluzione societaria
dimostrano che il terreno rimane accidentato. La vera grande sfida di Marchionne
è ora portare tutti i marchi nell'alto di gamma, fuori dalla mischia delle auto
«di massa» che, a chi produce in Italia, garantiscono perdite o comunque margini
inesistenti. Per centrare l'obiettivo, deve riuscire nel rilancio di Alfa Romeo:
un fallimento lì metterebbe a serio rischio l'intera strategia. E serviranno,
naturalmente, soldi. Molti: gli otto miliardi di investimenti preannunciati per
quest'anno - almeno un paio dei quali nel nostro Paese, tra Cassino e il
completamento di Mirafiori, ma sarà il piano industriale ai primi di maggio a
spiegare dettagli e priorità - funzioneranno da «assaggio».

Nel frattempo, sarà ancora transizione. Il 2013 si è chiuso bene (e ha
confermato che, senza Chrysler, la molto più piccola Fiat sarebbe in perdita):
87 miliardi di fatturato, 3,4 di utile della gestione ordinaria, 1,9 di utile
netto. Sono le previsioni per il 2014, e l'assenza di dividendo per «mantenere
un elevato livello di liquidità» a fronte di un indebitamento in crescita
«congiunturale» (vedi il pagamento dei 2,7 miliardi di euro a Veba, principale
causa del preventivato aumento a 9,8-10,3 miliardi), che ieri hanno provocato
una pioggia di vendite in Borsa. Quello, e gli scricchiolii dell'America Latina:
fin qui macchina da soldi, ha già tagliato del 41% i relativi profitti. Così,
per il 2014, l'utile netto dell'intera Fca viene dato da Torino in discesa a
600-800 milioni. Risultato del tutto in Piazza Affari: varie sospensioni al
ribasso, chiusura a -4,1%.

Eppure, non è enfasi quella che fa dire a Elkann: «Il viaggio iniziato dieci
anni fa» a partire da un'azienda di fatto fallita, culmina adesso nella nascita
di un gruppo che «ci permette di affrontare il futuro» con «punti di forza
differenti e complementari». E Marchionne, l'uomo che ha portato Fiat dagli 1,8
milioni di auto del 2003 ai 4,4 milioni di oggi, non vive solo «una delle
giornate più importanti della mia carriera». Rivendica, a sé e ai suoi: «Abbiamo
lavorato senza sosta per trasformare le differenze in punti di forza e per
abbattere gli steccati nazionalistici e culturali. Ora possiamo dire di essere
riusciti a creare basi solide per un costruttore globale con un bagaglio di
esperienze e competenze al livello della migliore concorrenza».

La riorganizzazione societaria e di governance di questo progetto è parte
integrante. Le stesse azioni della nuova holding olandese, che sostituiranno
presto i vecchi titoli Fiat, premieranno con diritti di voto più pesanti i soci
stabili, fedeli nel medio-lungo termine (il che metterà tra l'altro al sicuro la
maggioranza Exor). Dopodiché sì, conferma Marchionne: «Il debito va ridotto e
dunque il capitale verrà rafforzato» (niente aumento, però, sempre probabile un
convertendo). E no, anche una volta completata la costruzione finanziaria, lui
non lascerà a metà il progetto industriale: «Il numero di sfide non calerà. Ho
detto che resterò almeno altri tre anni e confermo l'impegno». Certo, alla
successione si lavora. Ma non serve, e «non sarebbe giusto», guardare
all'esterno: «Sono circondato da una buona squadra. Il mio successore verrà da
questo gruppo».

© RIPRODUZIONE RISERVATA

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             149 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               RIBATTUTA Edizione

la Lezione di Londra sulle Tasse;
La linea del Lingotto

BYLINE: NICOLA SALDUTTI

SECTION: PRIMO PIANO; Pag. 8

LENGTH: 478 parole


Stabilire che cosa sia la periferia e che cosa sia davvero il centro, in un
mondo che si muove con rapidità imprevedibile, può essere un errore. Soprattutto
quando si parla di industria. Quando cinque anni fa la Fiat diventò azionista di
Chrysler non erano in molti a scommettere che potessero dar vita ad un gruppo
unico, anzi. Ma mettere insieme due storie centenarie, Torino e Detroit, renderà
alla fine l'Italia meno centrale in questo disegno? Questa è la domanda che
ricorre da quando il percorso della fusione è stato intrapreso. Una risposta è
arrivata ieri, con le parole di Sergio Marchionne: «Abbiamo lavorato per
abbattere gli steccati nazionalistici e culturali». Una declinazione dello
schema multi-nazionale.

Certo, c'è meno Italia. Ma le imprese, in questa fase, ragionano con confini
differenti da quelli degli Stati.

Se dal 1899, quando la Fiat è nata come «Fabbrica Italiana Automobili Torino»,
Torino ne è stata il centro esclusivo, adesso non lo sarà più. Anche se il cuore
e la storia restano lì. Il nuovo gruppo avrà sede legale in Olanda, sede fiscale
nel Regno Unito (naturalmente il gruppo continuerà a versare le imposte nei
Paesi in cui opera, Italia compresa) e sarà quotato a Wall Street e Milano.
Fabbriche almeno in una decina di Paesi. Di queste alcune molti importanti, da
Mirafiori, a Pomigliano, a Grugliasco, Melfi, Cassino, a Maranello per Ferrari,
sono in Italia.

E la bandiera? Domanda legittima ma che forse andava fatta prima. Quello di ieri
è un passaggio storico che porta con sé ragioni molto pratiche. Un Paese che
arriva a chiedere alla imprese, sotto forma di imposte, fino all'80% del reddito
prodotto, non può far finta di nulla. Gli investimenti sono un bene prezioso,
l'industria manifatturiera è un bene prezioso. E la leva fiscale è un elemento
di competitività che non può essere lasciato in balìa di norme disordinate,
continuamente variabili. Da quelle regole passano le scelte delle imprese. Forse
bisognerebbe riflettere sul modo nel quale si possono creare le condizioni
migliori per convincere le aziende a venire e non cogliere le opportunità che
altri sistemi fiscali offrono con più chiarezza.

Essere in Europa significa anche questo, diventare in grado di competere con i
nostri partner sulla capacità di produrre regole attrattive per gli investitori.
Se la sede legale si sposterà dal Lingotto e andrà in Olanda è anche perchè quel
Paese offre una maggiore flessibilità nella tipologia di azioni che una società
quotata può emettere. Può apparire un dettaglio da giuristi, ma non lo è. La
governance è una chiave di volta per le aziende quotate: Olanda e Regno Unito
sono tradizionalmente la destinazione naturale delle multinazionali. Ma lo sono
diventate proprio grazie alla capacità di attrarre capitali e aziende. In questo
l'Italia ha ancora tanta strada da fare.

Nicola Saldutti

© RIPRODUZIONE RISERVATA

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             150 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               RIBATTUTA Edizione

Le carte Jeep, Maserati e Alfa per arrivare a 5 milioni di auto;
Strategie I motori italiani per soddisfare i requisiti sulle emissioni di CO2

BYLINE: Bianca Carretto

SECTION: PRIMO PIANO; Pag. 9

LENGTH: 748 parole



HIGHLIGHT: Al Super Bowl di domenica lo spot con Bob Dylan


Il riassetto definito ieri dal consiglio di amministrazione della Fiat ha
naturalmente il cuore nella struttura industriale del gruppo settimo al mondo,
con 4,4 milioni di unità vendute. E nel 2014 Fiat Chrysler Automobiles potrebbe
crescere di altri 200 mila pezzi, grazie a due marchi, Jeep e Maserati. Il primo
ha immatricolato 731.565 vetture nel 2013, il quarto anno consecutivo positivo,
con il Cherokee arrivato nel mercato Usa solo a settembre (in Europa a
primavera), che ha collezionato in circa tre mesi 26 mila ordini. Sono state
utilizzate tutte le bisarche del Michigan e del Canada per rispondere alle
richieste dei concessionari. Il suo segmento di appartenenza, quello dei «medium
suv» , è tra i più ampi al mondo e Jeep per nove mesi ne è stata assente. Il
Cherokee ha ridefinito questa fascia: realizzato su un'architettura Fiat, la CUS
Wide - adatta per costruire diversi modelli, dalle differenti trazioni - ha
unito la cultura automobilistica europea con quella americana. In Cina, altro
Paese strategico, il più grande mercato del mondo, sempre lo scorso anno il
brand off road è cresciuto del 29%.

Sarà l'ingresso del suv nel segmento B (posizionato ormai al terzo posto dopo le
city car e le utilitarie, ha superato le berline compatte): la Baby Jeep, quella
che viene realizzata in Italia, nello stabilimento Fiat di Melfi, gemella della
Fiat 500X, sarà l'auto che consentirà di raggiungere i risultati. Il modello
capostipite di questo genere di vetture di piccole dimensioni è stato il mini
crossover Nissan Juke, che ha convinto tutte le case costruttrici a progettare
veicoli simili (da Ford con l'Ecosport, Suzuki con SX4 S-Cross, Peugeot 2008,
Citroen C4 Aircross, l'Opel Mokka, la Renault Captur e, in testa a tutti, un
altro Nissan Qashqai).

Fiat Chrysler Automobiles, entro il 2014, disporrà di due modelli con queste
caratteristiche: la Jeep appunto (non si conosce ancora il nome), che sarà
presentata al Salone di Ginevra il prossimo marzo, e la 500X (anche questa è una
denominazione provvisoria) che si vedrà a settembre al Motor Show di Parigi.

L'altra carta da giocare è il marchio Maserati, che ha registrato risultati
superiori alle previsioni e un margine del 15,8%, molto vicino al 16% di
Ferrari. Maserati sta producendo in Piemonte, nelle Officine Maserati di
Grugliasco, la Quattroporte e la Ghibli: 11 mila vetture sono uscite dalle linee
di montaggio nel 2013, 15.400 sono le unità vendute in totale lo scorso anno, e
il portafoglio ordini, al 31 dicembre, contava 26 mila contratti. Non è
difficile pensare che, nel 2014, le immatricolazioni potranno superare i 40 mila
pezzi, con gli Usa che hanno assorbito, nel 2013, 7 mila unità e la Cina 3.800.

Il settore auto, nel 2014, si svilupperà al traino di queste due aree dove, sia
Jeep sia Maserati cresceranno maggiormente. L'America, nel 2013, ha contato un
record storico: 15,5 milioni di unità, un rialzo del 7,5%, e - pur se le
previsioni vedono uno sviluppo ad una cifra sola, rallentato ( 3%) - il mercato
rimane grande ed importante.

Lo spot di Chrysler per il Super Bowl che 100 milioni di americani guarderanno
in televisione domenica prossima avrà come protagonista Bob Dylan, il mitico
cantautore del boom americano degli anni 60, che ha girato il mondo con la
chitarra e l'armonica.

Il piano punta molto anche sull'Asia. La Cina ha rappresentato lo scorso anno la
principale fonte di profitti per il settore, anche se i costruttori prevedono
per i prossimi dodici mesi la più debole crescita delle vendite dopo otto anni.
La domanda rimane comunque solida ed il segmento Premium quello maggiormente
ricercato. Tutta l'industria deve inoltre fronteggiare le normative in materia
di emissioni di CO2 in Europa, ma anche in Cina e negli Usa, ed il contributo
dei motori italiani in questo caso è fondamentale. La barriera dei 5 milioni di
pezzi dovrebbe essere abbattuta nel 2015, quando Fiat Chrysler Automobiles
lancerà quattro nuovi modelli Fiat ed il suv Maserati Levante, in attesa di Alfa
Romeo.

© RIPRODUZIONE RISERVATA

Bob Dylan sarà il protagonista dello spot di Chrysler durante il Super Bowl, la
finalissima del football americano e l'evento televisivo più seguito dell'anno

Non è la prima volta che la casa automobilistica sceglie icone americane. Eminem
con la Chrysler 200 introdusse il famoso claim «Imported from Detroit»

Per la pubblicità durante la partita del Super Bowl è stato reclutato in passato
anche il regista Clint Eastwood, con il popolare «Half Time in America»

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             151 of 2985 DOCUMENTS



                          Corriere della Sera (Italy)

                            30 gennaio 2014 giovedì
                               NAZIONALE Edizione

Saipem e Ubi in Corsa Giù Mediaset e Yoox;
Piazza Affari

BYLINE: GIACOMO FERRARI

SECTION: ECONOMIA; Pag. 31

LENGTH: 196 parole


La crisi valutaria dei Paesi emergenti (che tra l'altro ha indotto la banca
centrale turca ad alzare i tassi d'interesse) è tornata a condizionare le Borse,
in attesa delle decisioni della Fed sul tapering, arrivate in serata. I listini
europei hanno così archiviato una seduta debole, con gli indici in calo di poche
frazioni di punto. A Piazza Affari, dove il Ftse-Mib ha ceduto lo 0,57%,
protagonista negativa della giornata è stata Fiat , che ha subìto alcune
sospensioni al ribasso e alla fine ha registrato una flessione del 4,11%. A
scatenare le vendite è stato soprattutto l'annuncio del taglio del dividendo
(«per mantenere un adeguato livello di liquidità», ha spiegato una nota, dopo
l'acquisto dell'ultima quota di Chrysler). Su Mediaset (-3,74%) e Yoox (-3,05%)
hanno invece pesato le vendite di beneficio, mentre il calo di Ferragamo
(-2,90%) è dovuto alla riduzione del target-price da parte di Société Générale.
Forte progresso, invece, per Pirelli (+7,21%) grazie a una accelerazione
improvvisa sul finale di seduta dovuta a rumors su un possibile interesse di
Goldman Sachs. Bene anche Saipem (+3,49%), Ubi (+2,99%) e Mediobanca (+2,05%).

© RIPRODUZIONE RISERVATA

LOAD-DATE: January 30, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             152 of 2985 DOCUMENTS



                          Corriere della Sera (Italy)

                           29 gennaio 2014 mercoledì
                               NAZIONALE Edizione

Marchionne svela il piano Fiat Chrysler;
Il Lingotto L'obiettivo per il 2014 è la vendita di 3 milioni di auto. In aprile
il progetto per il rilancio dell'Alfa Romeo

BYLINE: Bianca Carretto

SECTION: ECONOMIA; Pag. 23

LENGTH: 644 parole



HIGHLIGHT: Le due case nel nuovo nome. Elkann e il Ceo del gruppo dal premier I
ricavi Usa Le vendite di Chrysler potrebbero contribuire a incrementare l'utile
di Fiat di quasi il 30% Tra i primi dieci Il nuovo gruppo Fiat Chrysler si
posiziona al settimo posto nella top ten dei costruttori d'auto


Il nome della nuova società, quella che nasce dall'acquisto da parte di Fiat del
100% delle quote di Chrysler, sarà composto dai nomi dei gruppi che rappresenta,
inutile precisare l'ordine, potrebbero essere ancora ribaltati nella notte (noi
ipotizziamo Fiat Chrysler Motors), seguiti dalle diciture necessarie, nulla di
più classico. Insieme alla sede legale, alla residenza fiscale e alla piazza
principale di quotazione sono i ghiotti particolari di un'operazione epocale che
ha visto un'azienda italiana acquistare un colosso straniero, una delle tre big
di Detroit.

Oggi Sergio Marchionne svelerà il piano dopo due giorni in cui è stato impegnato
in un vertice blindato con i componenti del Gec, Group Executive Council,
l'organismo decisionale al quale partecipano in una serie di sottocomitati i 25
top manager della multinazionale italo-americana dell'automobile. Si è trattato
di una serie di vertici durati dal mattino presto a notte fonda, interrotti
soltanto ieri dalla corsa a Roma con il presidente John Elkann per incontrare a
Palazzo Chigi il presidente del Consiglio Enrico Letta.

Oggi il Lingotto annuncerà anche i risultati economico-finanziari del quarto
trimestre e dell'intero 2013: le cassandre che avevano già emesso le loro
funeste profezie, rimarranno deluse. I conti sono buoni, meglio di ogni
previsione, anche quelli che riguardano l'Europa del Sud. «La festa non è ancora
finita per Fiat», titolava ieri un report della Banca Akros, con gli analisti
che raccomandavano di comperare azioni valutando il target price a 10 euro, dai
7,5 della quotazione attuale. Le vendite di Chrysler, nel 2014, grazie
all'introduzione dei nuovi modelli Jeep - il Cherokee e il piccolo suv B -
dovrebbero crescere, sino a sfiorare i 3 milioni di pezzi, contribuendo così ad
incrementare l'utile netto di Fiat, quasi del 30%. Nel quarto trimestre del
2013, nonostante le immatricolazioni abbiano subito una contrazione ed il cambio
con l'America Latina abbia presentato un corso sfavorevole, l'utile netto - ante
minorities - dovrebbe toccare un rialzo vicino al 28% e l'indebitamento
industriale attestarsi intorno ai 7,5 miliardi di euro, migliorato di oltre 1
miliardo rispetto ai tre mesi precedenti. Lo sviluppo di Chrysler nell'area
Nafta (il mercato unico nordamericano che conta più di 360 milioni di
consumatori, con un Pil totale di circa 9 mila miliardi di dollari), la continua
espansione internazionale, può valere un aumento di 300 mila unità, una crescita
che potrebbe incidere profondamente sui margini del gruppo. Più di un'analista
ha previsto che «se Chrysler vendesse 300 mila unità in più rispetto al 2013, il
trading profit di Fiat e l'utile netto batteranno le attese del consenso,
rispettivamente dell'11% e del 27%». Con la possibilità di distribuire un
dividendo superiore al 50% del suo utile netto.

Un ruolo fondamentale, per i prossimi anni, sarà affidato al marchio Alfa Romeo,
i modelli, gli stabilimenti coinvolti, saranno definiti quando Sergio Marchionne
illustrerà il piano industriale, alla fine di aprile. Un'equipe di ingegneri sta
lavorando in Emilia-Romagna - in quei capannoni mimetizzati e segreti,
affiancati a quelli di Maserati, tra Modena e Cento, in provincia di Ferrara,
dove si trova la VM Motori, azienda controllata al 100% da Fiat - allo sviluppo,
non solo di una nuova piattaforma, ma del progetto (è questo che ha il nome di
un uomo) che riguarda il futuro del marchio del Biscione, di cui sicuramente è
parte una inedita architettura, concepita anche per vetture a trazione
posteriore ed integrale. La Giulia, in versione berlina e wagon, un'ammiraglia
ed un suv medio-grande, sono le auto attese dalla fine del 2015. Avranno il
compito di conquistare gli Stati Uniti e la Cina, oltre a definire, anche in
Europa, il concetto di «bella macchina italiana», da troppo tempo latitante.

© RIPRODUZIONE RISERVATA

LOAD-DATE: January 29, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             153 of 2985 DOCUMENTS



                          Corriere della Sera (Italy)

                           29 gennaio 2014 mercoledì
                               NAZIONALE Edizione

Ispezione Consob in Mediobanca Indagine su due collocamenti;
Banche Piazzetta Cuccia: «È un'indagine amministrativa. L'istituto ha agito come
intermediario negoziatore»

BYLINE: Fabrizio Massaro

SECTION: ECONOMIA; Pag. 25

LENGTH: 576 parole



HIGHLIGHT: Verifiche sugli investitori di Banca Generali e Milano Assicurazioni
Segnalazione La Consob si è mossa in seguito alla segnalazione di «operazioni
sospette» da parte di alcuni intermediari italiani ed esteri L'operazione Unipol
Qualcuno potrebbe aver fatto provvista di titoli Milano poi comprati a premio da
Unipol


MILANO - La Consob ha avviato un'inchiesta per un'ipotesi di insider trading,
cioè di abuso di informazioni privilegiate, relativamente alle azioni di Banca
Generali e alle azioni di risparmio di Milano Assicurazioni, in due momenti ben
precisi durante il 2013, quando erano in corso due operazioni di mercato
chiamate «collocamento accelerato» di azioni (in gergo, accelerated
bookbuilding): per Banca Generali, ad aprile, si trattò della vendita del 12%
per 185 milioni di euro, che fruttò alla capogruppo Generali 143 milioni di
plusvalenza; nel secondo caso, di un acquisto del 26,5% dei titoli di risparmio
di Milano (gruppo Fonsai) da parte del nuovo socio di controllo, Unipol, per
complessivi 22,9 milioni di euro.

In entrambi i casi ad agire come intermediario collocatore (bookrunner) fu
Mediobanca. Per questo motivo ieri mattina alcuni ispettori delle Consob e del
nucleo valutario della Guardia di Finanza guidato dal generale Giuseppe Bottillo
(che assiste l'authority in questo tipo di verifiche) hanno compiuto
un'ispezione presso gli uffici di Mediobanca, a Piazzetta Cuccia. La diffusione
della notizia ha messo sotto pressione il titolo della banca d'affari - pur non
essendo l'investitore che ha approfittato delle informazioni privilegiate -
chiudendo a -0,75% dopo cali anche superiori al 3%.

A spingere la Consob all'azione sono stati da un lato i movimenti anomali che
l'authority presieduta da Giuseppe Vegas ha ravvisato nei giorni precedenti le
operazioni (in ribasso per Banca Generali, in rialzo per Milano), dall'altro le
segnalazioni obbligatorie di «operazioni sospette» arrivate da parte di
intermediari sia italiani sia esteri.

«Si tratta di un'indagine amministrativa sull'operatività della banca con
investitori istituzionali nell'ambito dell'attività di capital market», ha
dichiarato una fonte di Mediobanca. La caccia è a chi possa aver eventualmente
lucrato su notizie riservate relative alla partenza delle operazioni, che
Mediobanca possedeva e comunicava ai soggetti interessati. Per questo motivo gli
007 della Consob hanno acquisito l'elenco degli insider, cioè dei soggetti a
conoscenza di informazioni privilegiate, oltre alle mail spedite e alle
registrazioni delle telefonate con i clienti. L'attività della Consob in
Mediobanca proseguirà ancora per alcuni giorni. E non è escluso che l'indagine
non possa avere risvolti penali. Gli ispettori starebbero ispezionando comunque
solo Mediobanca, e non anche Ubs che è stata anch'essa bookrunner
nell'operazione su Banca Generali.

Le procedure per i collocamenti accelerati sono standard: la banca d'affari
contatta gli investitori potenzialmente interessati, senza rivelare il nome
della società-oggetto. Solo in un secondo momento vengono inviate le schede
dettagliate dell'operazione a chi accetta di partecipare agli acquisti (o alle
vendite) e da quel momento scatta l'obbligo di riservatezza per tutte le persone
coinvolte. Questa fase precede di qualche giorno il lancio dell'operazione vera
e propria e sono presumibilmente questi i momenti e le procedure. E dove
potrebbe essere nata la «soffiata». Il sospetto è che qualche investitore abbia
approfittato dell'informazione, magari facendo provvista dei titoli Milano
Assicurazioni che sarebbero poi stati comprati a premio da Unipol o, viceversa,
liberandosi delle azioni di Banca Generali che sarebbero state vendute a sconto
sul mercato dal Leone di Trieste.

fmassaro@corriere.it

© RIPRODUZIONE RISERVATA

LOAD-DATE: January 29, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             154 of 2985 DOCUMENTS



                          Corriere della Sera (Italy)

                            28 gennaio 2014 martedì
                                BERGAMO Edizione

Rapinati di 295 mila euro in pedaggi La scorta ne sarebbe costati solo 30;
Il caso Il Fiat Fiorino era stato assaltato a Seriate. Ecco quanto aveva
risparmiato la società Autostrade

BYLINE: Donatella Tiraboschi

SECTION: CRONACA DI BERGAMO; Pag. 4

LENGTH: 805 parole



HIGHLIGHT: La beffa della rapina al casello. Il trasporto era avvenuto senza
guardie


Un trasporto che è costato 9.833 volte più caro. Basta infatti moltiplicare 30
euro per 9.833 per ottenere 295 mila (euro). Questo è l'ammontare del bottino
rapinato, lo scorso 17 gennaio, al casello di Seriate da tre banditi armati di
pistola ai danni della Società Autostrade che aveva affidato caricato l'incasso
di una giornata di pedaggi in A4 su un suo Fiorino, guidato da due dipendenti. I
30 euro sono, invece, la tariffa del cosiddetto «punto ritiro», cioè quanto
sarebbe costato il medesimo servizio di trasporto espletato da due guardie,
armate e con giubbotto antiproiettile su un mezzo blindato. Meno di 10 pedaggi,
da casello a casello sulla tratta Bergamo-Milano.

Se la società Autostrade si fosse servita di un servizio trasporto valori, con
le modalità previste dal Decreto Maroni, forse le cose sarebbero andate
diversamente. Entrato in vigore nel dicembre del 2010 per regolamentare il
comparto, il dispositivo prevede anche una seconda ipotesi pratica che la
Società Autostrade avrebbe potuto adottare. Se, ad esempio, i 295 mila euro di
pedaggi fossero stati custoditi in una valigetta a chiusura elettronica con il
sistema di macchiatura delle banconote, il servizio avrebbe potuto essere svolto
anche da una sola guardia giurata a bordo di una macchina non blindata. Una
scelta obbligata non per legge (non vige nessun obbligo in materia, ad esempio
la stessa società Autostrade è privata ed agisce in autonomia) ma suggerita,
oltre che dal buon senso, anche dal portafoglio. Già perché, un servizio di
trasporto valori ha un prezzo variabile che parte da 21 euro a «punto ritiro»
per arrivare ad un massimo di 100. Il tariffario è abbordabile e funziona con
un'economia di scala: tanti più sono i clienti presso i quali si rilevano le
somme di denaro - banche, centri commerciali, supermercati, negozi - tanto meno
costa il servizio.

Mediamente un furgone blindato effettua un turno seguendo un «foglio di marcia»
che comporta diversi punti di raccolta: dieci, quindici anche quaranta. Un
prelievo, chiamiamolo seriale, che ottimizza e abbatte i costi, a vantaggio
della sicurezza della somma consegnata. Nel momento in cui, viene affidata al
portavalori, infatti, è come se si trovasse già in cassaforte, e nel caso
malaugurato di una rapina, ne risponde l'assicurazione dell'azienda incaricata
che rifonde in toto la cifra. «Non avvalersi di personale e mezzi specializzati
può essere un pericolo non solo per chi esegue il trasporto, come nel caso dei
due addetti della società Autostrade, ma anche per altre persone che,
incidentalmente, potrebbero andarci di mezzo». A sostenerlo è Antonio Staino,
valtellinese presidente di Assovalori, l'Associazione professionale delle
aziende di Trasporto valori.

In Italia gli addetti del settore sono circa seimila, di cui 4.500 guardie
giurate in azione con 1.600 mezzi, con una professionalità in costante crescita:
«Un tempo i soldi viaggiavano da una filiale di una banca all'altra con le
macchine dei commessi e dei fattorini». Ma il fai da te, coi tempi che corrono,
è bandito (nel vero senso della parola). «L'attività di trasporto e gestione
fisica dei valori è aumentata anche per piccole somme - prosegue Staino - quella
che è diminuita è la frequenza dei ritiri, soprattutto negli esercizi di piccole
dimensioni». Più clienti e meno ritiri pareggiano il conto (esiste anche
l'opzione oraria, nel caso in cui si voglia affittare un fugone portavalori, il
costo è di 100 euro l'ora) e il comparto tiene, pur con tutti le problematiche
di una professione rischiosa. L'ultimo ritrovato si chiama «Spuma block», un
sistema che, sui furgoni portavalori, in soli 90 secondi, produce una resina
compatta in grado di impedire il prelievo di tutto ciò che avvolge. Dalla spuma
si passa al block: la massa prodotta ha la possibilità di essere tagliata,
bruciata, corrosa ma in tempi lunghissimi.

© RIPRODUZIONE RISERVATA

La vicend a

Il 7 gennaio un furgone che trasportava l'incasso dei pedaggi riscossi
sull'Autostrada A4 è stato preso di mila dai rapinatori. Il furgone era partito
da Milano zeppo di soldi, 295 mila euro, ovvero l'incasso di una giornata di
passaggi di automobilisti dai caselli dell'autostrada. Destinazione Seriate
(foto) , dove c'è un caveau per depositare i contanti. Il mezzo è arrivato a
destinazione, ma a quel punto i due dipendenti della Società Autostrade che
trasportavano il denaro - come loro stessi hanno poi raccontato alla polizia
stradale - sono stati assaltati da tre banditi armati di pistola e con il volto
coperto da un passamontagna. I rapinatori li hanno chiusi dentro il furgone, si
sono presi l'incasso e poi sono spariti con un altro furgone. È emerso che il
mezzo sul quale viaggiavano gli operatori non era un blindato, ma un semplice
Fiorino. Un appello a migliorare le misure di sicurezza è arrivato anche dalla
Questura

LOAD-DATE: January 28, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             155 of 2985 DOCUMENTS



                          Corriere della Sera (Italy)

                            28 gennaio 2014 martedì
                                BRESCIA Edizione

Fiat agli studenti Laba: disegnate voi l'auto del futuro;
Design Gli studenti dell'accademia bresciana proporranno al Lingotto i disegni
di vari prototipi di vettura elettrica

BYLINE: Alessandra Troncana

SECTION: TEMPO LIBERO BRESCIA; Pag. 11

LENGTH: 408 parole


Lunedì 15 giugno 1936: Dante Giacosa, giovane ingegnere rampante, presenta
all'Italia la sua Fiat 500. Prezzo: 8.900 lire. Anno X, giorno Y: qualche
creativo della Laba potrebbe esibire al mondo la sua city car. All'accademia di
Brescia disegnano chimere su quattro ruote. Auto che, forse, fra dieci anni
sfrecceranno in strada. Con il marchio Fiat sulla calandra. Un centinaio di
studenti della Laba (corsi di grafica e design), insieme ad altri sessanta
dell'Abadir di Catania, stanno proponendo prototipi per il colosso torinese, che
è alla ricerca di creativi e spunti inediti, anche utopici.

Schizzi già sulla carta, ma rigorosamente top secret: ci lavorano da ottobre e
fino a maggio non trapelerà nemmeno un bozzetto (o quasi).

Ieri Pietro Camardella, responsabile del Department di Advanced Design del
Centro ricerche Fiat e «papà» di cinque Ferrari per Pininfarina, è venuto in
città per buttare qualche idea. Con un solo diktat: creare una city car
elettrica. Il patto con la Laba - «un onore per noi e per tutta Brescia» ha
detto l'ad Alessandra Giappi - è nato a un'asta, quest'estate. Camardella e
Filippo Centenari, docente all'accademia, stavano bisticciando per un pezzo di
design. Offerte a rialzo, palette che andavano su e giù, è finita che hanno
deciso di coinvolgere la Laba nel progetto di un prototipo. Indiscrezioni, al
momento, solo sui possibili nomi dell'auto: Fenis, Fluxus, Muna, Twist, Ray e
cose simili. Alla fine dell'anno accademico sarà scelta una ristrettissima rosa
di modelli. Poi chissà. Camardella, del resto, disegna utopie per mestiere.

«Pensate alla Punto di oggi - ha detto -. Beh, dimenticatela. Noi non lavoriamo
alla Punto di domani, né a quella di mercoledì. Alla Punto del futuro,
piuttosto». La sua ultima «pazzia» è stata la Phylla, una city car con pannelli
solari ovunque. Sul tettuccio, sul cofano, sulle portiere. Mai prodotta. «Può
percorrere fino a 18 chilometri al giorno, se ci attaccate la spina anche 200.
Il problema è che tutte le città dovrebbero essere piene di pannelli solari: sui
grattacieli, nei parcheggi, dappertutto. Non sempre le leggi del mercato
coincidono con l'estro, si sa. Però l'azienda attinge alle nostre ricerche per
perfezionare i modelli già esistenti».

Delle auto pensate alla Laba ne ha già vista qualcuna che gli piace, «ma non
dico quale. Comunque, partnership come queste sono osservatori gratis: è in
questi casi che troviamo nuovi Giacosa».

© RIPRODUZIONE RISERVATA

LOAD-DATE: January 28, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             156 of 2985 DOCUMENTS



                          Corriere della Sera (Italy)

                            28 gennaio 2014 martedì
                               NAZIONALE Edizione

Ligresti -Groupama Consob multa Bolloré Interdizione per 18 mesi;
Il caso

SECTION: ECONOMIA; Pag. 25

LENGTH: 183 parole


Multa da 3 milioni e interdizione di 18 mesi dalle cariche in società quotate.
Così la Consob ha sanzionato Vincent Bolloré per manipolazione operativa sul
titolo Premafin. L'imprenditore francese, che ha annunciato ricorso, non
partecipa comunque ad alcun consiglio in Italia, visto che ha lasciato i board
di Generali per una normativa transalpina e di Mediobanca per il divieto agli
incarichi multipli. Secondo l'authority Bolloré ha operato sul titolo Premafin
con l'obiettivo di portarlo a un livello artificiale di 1-1,1 euro, prezzo che
poteva indurre il consiglio di Groupama ad approvare l'operazione che ha portato
a un accordo con i Ligresti nell'ottobre 2010. Il piano, che prevedeva un
aumento di capitale della holding che controllava Fonsai, è stato poi fermato
dall'obbligo di Opa imposto da Consob. Sempre per manipolazione operativa sul
titolo Premafin l'autorità aveva già multato anche Salvatore Ligresti. Sempre
ieri Consob, Nuova Fonsai e 1.500 risparmiatori, hanno chiesto di costituirsi
parte civile nel processo Fonsai-bis, che si è aperto a Torino.

© RIPRODUZIONE RISERVATA

LOAD-DATE: January 28, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             157 of 2985 DOCUMENTS



                          Corriere della Sera (Italy)

                             27 gennaio 2014 lunedì
                               RIBATTUTA Edizione

Fiat-Chrysler tra l'Europa e Wall Street;
Il Lingotto Mercoledì al consiglio di amministrazione le scelte sul futuro del
gruppo. La quotazione a New York

BYLINE: Raffaella Polato

SECTION: ECONOMIA; Pag. 15

LENGTH: 575 parole



HIGHLIGHT: Le decisioni di Elkann e Marchionne su sede (Amsterdam) e residenza
fiscale (Londra)


MILANO - Il nome della società. La Borsa di quotazione. La nuova base legale e
la nuova sede fiscale. Due giorni, e il consiglio d'amministrazione Fiat
-Chrysler approverà la road map che Sergio Marchionne ha pronta sulla scrivania.
Probabile ci sia la classica limatura di dettagli fino all'ultimo momento utile.
Ma le linee principali, quelle lungo cui il gruppo si muoverà per costruire un
futuro globale sul piano finanziario e societario oltre che industriale, sono
tracciate da tempo. E in attesa delle decisioni che il board di dopodomani
prenderà è anche la stampa internazionale a rilanciare le ipotesi di cui in
Italia si parla da almeno un mese. L'agenzia di stampa Bloomberg venerdì. Il
Wall Street Journal nel fine settimana. In questo caso con una singolare
«assenza». Con riferimento a «fonti vicine al dossier» il quotidiano cita New
York come Borsa principale e Londra, o comunque la Gran Bretagna, come
«residenza fiscale». Non fa invece alcun accenno alla sede legale che Fiat
-Chrysler avrà d'ora in poi.

Potrebbe essere, certo, negli Stati Uniti. Se però, com'è probabile, Marchionne
e John Elkann - in questi giorni al lavoro insieme al quarto piano del Lingotto
- seguissero lo schema già sperimentato con Cnh Industrial e facessero rotta
sull'Olanda, otterrebbero lo stesso risultato garantito dall'eventuale scelta
americana. Anzi, raddoppierebbero: oltre a beneficiare di una legislazione
societaria su misura di multinazionale, come Fiat-Chrysler è sempre più anche
dal lato dell'azionariato, presidente e amministratore delegato risparmierebbero
un po' delle scontate polemiche.

L'Italia sembra aver ormai digerito l'idea che il gruppo porti all'estero la
residenza legale e quella fiscale. Si sa che il Lingotto continuerà in ogni caso
a essere il quartier generale per l'Europa (come Auburn Hills lo è per il Nord
America e Belo Horizonte per l'America Latina, mentre tra i prossimi step c'è
sicuramente il rafforzamento della presenza in Cina, India e resto dell'Asia).
Si sa che qui resterà il cuore tecnologico, in simbiosi sempre più stretta con
Detroit, e che il piano industriale in preparazione per maggio confermerà i
nuovi investimenti e il ruolo centrale delle fabbriche italiane: la scommessa è
farne una «base da esportazioni». Si sa, infine, che nulla cambierà sul fronte
delle tasse pagate e da pagare al fisco della Repubblica. Le critiche però non
mancheranno. Comunque. Una sede legale in Olanda anziché negli Stati Uniti
aiuterebbe a rispondere a chi, nelle decisioni post-fusione, vedrà la conferma
del teorema sul «Lingotto in fuga negli Usa».

Anche perciò, per pura logica politico-diplomatica, sono altissime le chance che
queste siano davvero, dopodomani, le proposte di Marchionne al consiglio
presieduto da Elkann (e che dovrà tra l'altro approvare il bilancio 2013). È
vero anche, tuttavia, che negli anni l'amministratore delegato ha abituato a più
di una sorpresa. Carte da giocare se ne è preparate come sempre più d'una.
Ragion per cui, se lo schema Cnh rimane quello più probabile e ovvio, su un
punto solo la scommessa va davvero sul sicuro: Wall Street. Fiat-Chrysler sarà
quotata al New York Stock Exchange, a Milano resterà la bandierina simbolica
della piazza secondaria. E qui sul serio c'è poco da dire: il confronto tra
efficienza, accessibilità, disponibilità, costi dei due mercati finanziari non
ha storia. Per fine 2014 il titolo potrebbe già essere «americano».

© RIPRODUZIONE RISERVATA

LOAD-DATE: January 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             158 of 2985 DOCUMENTS



                          Corriere della Sera (Italy)

                             27 gennaio 2014 lunedì

Mps Un mese per chiudere il Palio delle quote;
Duelli Negli ultimi giorni sembra meno teso il clima tra i vertici di Siena e
l'ente primo socio. In calendario un incontro tra Profumo e Mansi

BYLINE: FABRIZIO MASSARO

SECTION: CORRIERECONOMIA; Pag. 4

LENGTH: 750 parole



HIGHLIGHT: La Fondazione cerca il compratore strategico (fondi o banca) e
continuerà a vendere titoli sul mercato


Si sono dati fino a fine febbraio per trovare una soluzione definitiva al
problema delle quote nella banca più antica del mondo: i vertici della
Fondazione Mps non intendono arrivare a ridosso dell'aumento di capitale di
maggio per liberarsi dei 340 milioni di debiti.

In effetti non hanno alternative, dopo il rinvio a maggio della
ricapitalizzazione programmata per gennaio dai vertici di Mps, Alessandro
Profumo e Fabrizio Viola. Il ricorso di Rocca Salimbeni al mercato è necessario
per cominciare a ripagare i 4,07 miliardi di aiuti di Stato (i Monti bond) ma la
Fondazione ha ritenuto che fosse prioritario per la sua sopravvivenza ottenere
mesi in più per cercare di vendere le azioni: in caso contrario, avrebbe visto
l'intero suo 33,4% escusso dalle banche creditrici (in gran parte Credit Suisse
e Mediobanca) una volta che il titolo fosse sceso sotto il valore di 0,12 euro.
Sarebbe stato, nelle parole di Mansi, un suicidio finanziario.

Dopo settimane di scontri, la situazione sembra stia cambiando. Il clima fra
banca e primo socio pare lentamente migliorare, tanto che a inizio settimana è
atteso un incontro tra Mansi e i vertici di Mps. Ed è inevitabile, visto che una
soluzione va trovata e ogni giorno che passa il tempo che resta è più breve. Per
il momento il titolo galleggia attorno a quota 0,18 euro dopo essere risalito
dai minimi di 0,15 circa. Ma non è detto che in Borsa il clima resterà sempre
positivo.

Profumo è stato molto chiaro: con l'aumento garantito dalle banche del consorzio
guidato da Ubs, Goldman Sachs, Citi e Mediobanca, i soldi erano di fatto in
cassa. Ora bisogna rinegoziare la garanzia con gli istituti; pagare almeno 120
milioni di euro in più di interessi passivi (i Monti bond fruttano allo Stato il
9,5 per cento l'anno); ripresentarsi al mercato non più con i conti del terzo
trimestre 2013 ma con quelli dell'intero anno già approvati e verosimilmente
pesanti in vista degli esami per il passaggio sotto la vigilanza della Banca
centrale europea.

Profumo ha anche paventato un rischio per il sistema bancario italiano se
l'operazione non dovesse andare in porto, attirando su di sé le critiche degli
altri banchieri come Giovanni Bazoli, presidente di Intesa Sanpaolo, Antonio
Patuelli, numero uno dell'Abi, e di Giuseppe Guzzetti, presidente della
Fondazione Cariplo.

«Tutti noi ci auguriamo che si trovi una soluzione adeguata», ha detto Bazoli.
Ma quale? Per Mansi «un socio strategico sarebbe preferibile». Ma ancora non si
vede: «Vediamo se sarà possibile e a che condizioni, stiamo lavorando», ha
dichiarato al La Stampa . Il socio strategico potrebbe essere un gruppo di fondi
istituzionali che si fanno carico di una parte della quota di Mps condividendone
la governance con Palazzo Sansedoni, che nel suo scenario migliore conta di
restare con una quota del 4-5%. I nomi circolati sono quelli di Aabar (Abu
Dhabi), Pamplona, Palladio, ma non sarebbero i soli. Questa è la soluzione
ottimale per l'Ente. Ma la Fondazione sa bene che potrebbe essere necessaria non
una vendita parziale ma una uscita totale da banca Montepaschi. Anche la Mansi
ha messo in questo senso le mani avanti nelle sue uscite più recenti.

Un modo per restare nei giochi potrebbe essere l'operazione di sistema con le
Fondazioni Cariplo, Carifirenze, Cariverona più alcuni investitori
istituzionali, sempre che sia ancora in piedi. In tutti i casi il nodo resta
quello del prezzo. Già a ottobre alcuni fondi sarebbero stati pronti a rilevare
le azioni a 0,14 euro. E anche le fondazioni a dicembre si sarebbero attestate
su quel livello. Ma non viene scartata neanche l'alleanza con un altro istituto,
sia italiano sia estero. Anche se questa soluzione - ha sempre detto Profumo -
allontanerebbe definitivamente la banca da Siena.

Nell'attesa Mansi sta seguendo un'altra strada. Pur avendo scartato la «vendita
goccia a goccia» da gennaio la Fondazione Mps avrebbe venduto a Piazza Affari
circa l'1,5% del capitale a un prezzo medio di 0,18 euro, e dunque ora si
attesterebbe a circa il 32% dal precedente 33,4%. Si tratta di limature per
sfruttare il mercato e contenere le perdite (la fondazione ha in carico le
azioni a 23 centesimi), non certo della mossa risolutiva, innanzitutto per
motivi di tempo. Per non affossare le quotazioni l'ente non può mettere in
vendita più di 10-12 milioni di titoli a seduta: nelle cinque settimane da qui a
febbraio c'è dunque spazio per cedere un altro 2-3%, forse poco di più. Per il
resto serve un compratore.

© RIPRODUZIONE RISERVATA

LOAD-DATE: January 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             159 of 2985 DOCUMENTS



                          Corriere della Sera (Italy)

                             27 gennaio 2014 lunedì

Finanza Public company al banco di (ri)prova;
Ruoli Il capitalismo di relazione fa sempre meno presa. I pochi precedenti

BYLINE: FABIO TAMBURINI

SECTION: CORRIERECONOMIA; Pag. 4

LENGTH: 952 parole



HIGHLIGHT: Il primo a ipotizzare, senza fortuna, società a capitale diffuso fu
Schimberni per Montedison

L'addio ai patti di sindacato favorisce la nuova governance Ma il modello in
Italia non ha mai attecchito. E adesso...


Carlo Bompieri era un personaggio d'altri tempi, passato a miglior vita, che
conosceva bene il mondo della finanza. Era stato amministratore delegato della
Banca commerciale quando aveva come presidente un grande banchiere, Raffaele
Mattioli, e, in gioventù, aveva avuto rapporti di frequentazione quotidiana con
Enrico Cuccia, fondatore di Mediobanca, con cui condivideva perfino rari momenti
di svago. Bompieri aveva il gusto delle battute caustiche e, in tema di
governance delle società, ne amava una più di altre: «La public company in
Italia - diceva - è come portare un cane in chiesa». Intendeva dire, senza
nascondere il suo disappunto, che nell'Italia governata da Cuccia l'asse
portante erano i patti di sindacato, senza lasciare spazio a modelli
d'importazione che avevano successo in realtà assai diverse come il capitalismo
americano.

La svolta

I tempi però cambiano. La fine dei patti di sindacato è stata annunciata nel
giugno scorso dalla stessa Mediobanca. E pochi giorni fa Vito Gamberale,
amministratore delegato di F2i e protagonista del lancio della telefonia mobile
sul mercato italiano, ora molto ascoltato da Marco Fossati, capofila
dell'opposizione a Telco (l'azionista che controlla oltre il 22 per cento di
Telecom Italia, partecipata dagli spagnoli di Telefonica e dagli alleati
Mediobanca, Generali, Intesa Sanpaolo), è entrato a gamba tesa nel confronto
sugli assetti futuri del gruppo con una intervista al Corriere della Sera:
«L'unico modello praticabile - ha dichiarato - è quello di public company in cui
il management lavora per gli interessi di tutti gli azionisti».

La sortita di Gamberale si spiega nel tentativo di trovare la via di uscita allo
stallo attuale. L'assemblea del fine dicembre scorso ha fotografato un
azionariato della società spaccato sostanzialmente a metà. Da una parte gli
azionisti di Telco, dall'altra una rappresentanza dei fondi italiani, quella più
consistente dei fondi esteri e naturalmente Fossati. Il problema è che la
situazione richiederebbe ben altra solidità societaria perché il piano
industriale va ridisegnato in uno scenario competitivo che per le
telecomunicazioni europee risulta molto difficile, l'indebitamento resta
significativamente elevato, il capitolo della controllata Tim Brasil richiede
decisioni condivise. In più, con ogni probabilità, il governo punterà al
rilancio degli investimenti nello sviluppo della rete a banda larga, ritenuta
indispensabile per lo sviluppo del Paese. Per questo servono soldi, tanti soldi.
Gli azionisti di Telco sono disponibili a provvedere? L'alternativa è, appunto,
il modello di public company, che permetta di mettere in cantiere una
ricapitalizzazione adeguata. Magari con l'intervento di società del mondo
pubblico come contributo per gli investimenti nella fibra ottica. E a garanzia
che vengano davvero fatti.

I tentativi

Rispunta così il modello public company che finora, sul mercato italiano, è
stato decisamente sfortunato. Il profeta, a metà degli anni Ottanta, è stato
Mario Schimberni ma la sua Montedison ha finito per essere scalata dalla Ferfin
di Raul Gardini. Poi, nella primavera 1993, la voleva Romano Prodi, all'epoca
presidente dell'Iri, per le privatizzazioni di Banca commerciale e Credito
italiano. Il risultato, come sintetizzò Sergio Siglienti, uno dei dirigenti
storici della Comit, fu che «la public company venne scalata ancora prima di
nascere». Infine, una quindicina di anni fa, nel maggio 1998, è toccato a
Gianmario Rossignolo, all'epoca numero uno di Telecom Italia, annunciarla
davanti ad una platea di sindacalisti e lavoratori della Cgil. Loro furono
entusiasti ma Rossignolo, soltanto pochi mesi dopo, prese atto delle reazioni
ostili dell'azionista Ifil, la finanziaria degli Agnelli, e decise di lasciar
perdere.

L'antesignano Schimberni, affiancato da Giuseppe Garofano, l'amministratore
delegato della controllata Meta, società di servizi finanziari, puntò sulla
public company perché servivano capitali per fare grande la chimica italiana e
per giocare la carta dell'autonomia da Mediobanca. Ricorda Giulio Sapelli,
economista e professore, in quegli anni borsista senior alla London School of
economics: «Mi chiamarono da Montedison chiedendomi di scrivere qualche pagina
che servisse da supporto teorico. Volevano che spiegassi, e lo feci con
entusiasmo, cosa fossero e come funzionassero le public company. Erano un
oggetto misterioso che, traducendo i termini in modo grossolano, venivano
addirittura scambiate per società a capitale pubblico». E ancora: «Non so come
lo venne a sapere Leo Valiani, uno dei padri del Partito d'azione, che aveva un
ufficio in Comit ed era mio protettore. Mi chiamò e mi fece una lavata di capo
dicendomi che non era il caso di mettersi contro Mediobanca».

In effetti la reazione di Cuccia fu immediata: fuori Schimberni da Montedison.
Il primo tentativo di trovare un padrone al gruppo chimico fu con Carlo de
Benedetti, che rifiutò. La soluzione venne trovata con Gardini che chiuse in
bellezza la scalata grazie anche ai finanziamenti delle banche orientate da
Mediobanca, Schimberni pagò dazio e la public company fu uccisa nella culla.

Fino a quando tentò di resuscitarla Prodi per Comit e Credito italiano. Ma,
anche in quel caso, la reazione di Cuccia fu determinata, come confermano le
lettere scambiate tra lui e il professore nell'estate 1993. Finì che la
privatizzazione portò ad un nucleo di azionisti stabili, tutti vicini a
Mediobanca. Vicende che, ormai, appartengono al passato. Montedison si è
dissolta, Comit è stata assorbita da Banca Intesa Sanpaolo, il Credito italiano
trasformato in Unicredit è uscito dall'orbita di Mediobanca. E ora, per Telecom,
la partita si è riaperta.

© RIPRODUZIONE RISERVATA

LOAD-DATE: January 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             160 of 2985 DOCUMENTS



                          Corriere della Sera (Italy)

                             27 gennaio 2014 lunedì

Sette percorsi per il rialzo possibile;
Analisi tecnica/2 I titoli con il potenziale più interessante se nei prossimi
mesi la situazione si sblocca

BYLINE: marco sabella

SECTION: CORRIERECONOMIA; Pag. 20

LENGTH: 721 parole



HIGHLIGHT: Banche, Telecom e alcuni industriali in pole position secondo i
«graficisti»


Saranno le banche - Unicredit, Intesa e Mediobanca - insieme a Enel, Telecom
Italia, Pirelli e Finmeccanica le sette società che, secondo gli analisti
tecnici, hanno tutto da guadagnare da un possibile sfondamento di quota 20 mila
da parte dell'indice Ftse Mib delle blue chip di Piazza Affari.

Vediamo, secondo i graficisti, quali sono le soglie di prezzo alle quali
conviene acquistare e i valori ai quali diventa conveniente «alleggerirsi» di
questi titoli.

Finanziari

«Unicredit - osserva Robert Baron, analista tecnico di Delta Forex - è il titolo
meglio impostato tra i bancari e viene da un lungo rialzo durato circa un anno e
mezzo che ha portato al raddoppio le sue quotazioni». Adesso, secondo
l'analista, è in corso un «ritracciamento» che potrebbe riportare le quotazioni
del titoli dagli attuali 5,77 euro verso un livello di 5,5. «Se questa soglia
verrà raggiunta agli investitori converrà rientrare sul titolo perché in
presenza di un indice orientato al rialzo è verosimile che Piazza Cordusio possa
spingersi fino a una quota di 7,25-7,50 euro», conclude.

Intesa e Mediobanca hanno a loro volta buone carte da giocare. «Tra le due
preferisco leggermente Intesa perché Piazzetta Cuccia è più avanti nel trend
ascendente», commenta Filippo La Ganga, analista tecnico di Websim.it. Intesa
fatica, in questo momento, a superare la soglia dei due euro per azione ed è
possibile che nelle prossime settimane possa ritracciare fino a 1,60. Se non
romperà questa soglia al ribasso è verosimile che nuovi flussi di acquisti si
riverseranno sul titolo, i cui prezzi potrebbero allora spingersi in area
2,30-2,40. Mediobanca, per contro dopo avere da tempo superato la soglia dei
5,50 euro appare impostata al rialzo fino a un target di 8,10.-8,20. «Tuttavia,
rispetto a Intesa, è maggiormente esposta a un rischio di ribasso», afferma La
Ganga.

Telecom Italia

I dolori degli azionisti Telecom sono iniziati già all'inizio del nuovo secolo,
con la fine della bolla Internet. «Sono oltre dieci anni che il titolo scende
ininterrottamente ma questa volta, al pari di altre telecom europee, l'ex
colosso nazionale potrebbe avere imboccato una via di recupero consistente».
Robert Baron è pronto a scommettere su questa tesi e considera il gruppo
telefonico italiano una delle maggiori promesse di Piazza Affari per il 20014.
«Dai minimi di agosto, quando toccò la soglia di 0,5, la società ha recuperato
oltre il 62%. Se Telecom Italia scenderà dai prezzi attuali verso la fascia
0,78-0,80 avremo un segnale di acquisto di lungo periodo che potrebbe portare le
valutazioni a ridosso di 1,20», afferma.

Enel e Finmeccanica

Sono due società molto diverse tra loro il colosso elettrico nazionale e il
principale gruppo industriale italiano del settore aerospaziale e della difesa.
Li accomuna una fortissima volatilità, superiore alla media di mercato, e di
conseguenza la tendenza a d ottenere guadagni (o perdite) superiori a quelle
dell'indice a seconda delle circostanze. «Dopo Telecom, Finmeccanica è una delle
società che preferisco ma non entrerei sul titolo in questo momento.», afferma
Baron. Solo dopo un «pull back» (arretramento) verso 5,60-5,70 il gruppo potrà
tornare interessante. E raggiungere, secondo l'analista una soglia ragionevole
di 8-8,25 euro per azione.

Enel, che dai minimi di agosto 2011 ha realizzato una performance del 72%,
potrebbe invece tornare interessante, secondo gli analisti di Websim.t in area 3
euro. E da qui spingersi verso una prima soglia di resistenza di 3,6 che, da
quel prezzo, corrisponde a un bel rialzo del 20%.

Il caso Pirelli

A differenza delle sue martoriate consorelle la società guidata da Marco
Tronchetti Provera è reduce da un rialzo pressoché ininterrotto iniziato nel
2009. «Pirelli rappresenta un caso a sé nel panorama delle società industriali
italiane perché il titolo tende a seguire più l'evoluzione dell'indice S&P500
americano che non il Ftse Mib di Piazza Affari, a causa del suo orientamento
all'export», spiega La Ganga. Da alcune settimane il titolo oscilla in un banda
compresa fra 11,50 e 12,80 euro. «Nel caso di Pirelli conviene acquistare sui
movimenti rialzisti. Se sarà superata la soglia di 12,50 euro potrebbero aprirsi
prospettive di performance fino ad ora non testate dal mercato, con nuovi
massimi assoluti», conclude La Ganga.

© RIPRODUZIONE RISERVATA

LOAD-DATE: January 27, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             161 of 2985 DOCUMENTS



                          Corriere della Sera (Italy)

                             25 gennaio 2014 sabato
                                BERGAMO Edizione

Sei filiali in chiusura al Credito Bergamasco In 23 al fondo esuberi;
L'accordo Nel gruppo riduzione complessiva di 470 dipendenti

BYLINE: Stefano Ravaschio

SECTION: ECONOMIA; Pag. 8

LENGTH: 732 parole



HIGHLIGHT: Il Banco ricapitalizza, effetti sul concambio


Nel mattino un accordo sindacale che prevede una diminuzione nell'organico del
gruppo di 470 persone (250 per la prossima introduzione dal 17 febbraio del
nuovo modello di rete e 220 come residuo del piano industriale al 2015), poi nel
pomeriggio il Banco Popolare ha varato interventi sul patrimonio. Sono stati
deliberati il rimborso integrale in contanti alla scadenza (24 marzo) del
prestito obbligazionario convertibile da un miliardo e una ricapitalizzazione
fino a un massimo di 1,5 miliardi, garantita da Mediobanca e Ubs, che sarà
proposta ad un'assemblea straordinaria convocata il 28 febbraio (il primo marzo
in seconda convocazione). E per il 27 febbraio è annunciata l'approvazione del
nuovo piano industriale 2014-2016/2018.

Gli effetti dell'aumento di capitale, mediante avvio dell'offerta in opzione
agli azionisti prima che divenga efficace la fusione nel Banco Popolare del
Credito Bergamasco - le assemblee saranno a fine aprile - saranno analizzati
anche in relazione a unna possibile variazione del concambio.

Ripercussioni sul Credito Bergamasco ci sono anche nell'accordo sulla riduzione
di 470 persone in organico entro fine anno, con un costo stimato in 79 milioni
di euro al lordo dell'effetto fiscale. Le uscite avverranno per 400 attraverso
l'attivazione volontaria del fondo esuberi. mentre altre 50 riceveranno un
incentivo per l'uscita in pensione (tra le 9 e le 11 mensilità a seconda
dell'età, inferiore ai 60 o superiore ai 62 anni). È previsto inoltre il blocco
del turn over di 130 persone, mentre ci saranno 110 assunzioni, con
stabilizzazione di giovani precari.

Al Credito Bergamasco,che a fine anno aveva un organico di circa 2.060
lavoratori, è prevista l'uscita di 23 persone., dopo che con la precedente
riorganizzazione a dicembre ne sono uscite 35 (su 350 in tutto il gruppo). La
ricerca dei volontari per la definizione precisa dei numeri dovrebbe essere
completata entro fine marzo.

Con la rimodulazione della rte da metà febbraio, che prevede l'avvio di agenzie
hub con responsabilità su più filiali, derivano anche 640 demansionamenti. (173
quelli riferiti al Creberg): per chi non è stata trovata una mansione
equivalente, più di un terzo (64 al Creberg), è stato concordato un indennizzo
di 100-150 euro (a seconda delle competenze), con impegno alla ricollocazione in
mansioni equivalenti entro 18 mesi, temine oltre il quale è prevista una
«penale» di 175-250 euro.

Oltre alla trasformazione della natura di alcune agenzie, sono previste anche
chiusure di sportelli: 61 nel gruppo e 6 al Creberg. La delibera con
l'individuazione delle singole filiali dovrebbe essere presa già dal prossimo
consiglio d'amministrazione. E la chiusura dovrebbe avvenire nel secondo
semestre.

«Continua la riduzione di posti di lavoro, con scadenza ormai annuale - commenta
Fabio Benaglia che segue il Creberg per la Fabi Bergamo e che ha partecipato
alla trattativa -. Scaricare i problemi dei costi sul personale non ci appare la
soluzione giusta. E questo in particolare per i lavoratori del Creberg che hanno
già gli indici di produttività tra i più alti del sistema. Il Credito Bergamasco
ha già subito un progressivo svuotamento della sede, con l'uscita di lavoratori,
per l'accentramento di funzioni nella capogruppo. La fusione che è stata
annunciata è il coronamento di questo processo. L'operazione ha contribuito a
creare malcontento tra i lavoratori e anche per questo non credo ci saranno
problemi nel trovare volontari all'uscita. Nel gruppo si stima che
potenzialmente potrebbero essere circa mille le persone con i requisiti per
uscire (al Fondo si può accedere per un massimo di 5 anni NdR). Al Creberg,
anche per il clima che si è creato, penso che non ci saranno problema a trovare
volontari».

© RIPRODUZIONE RISERVATA

Scambi intragruppo

Le filiali del Creberg sono scese a quota 239 dopo la cessione a dicembre 2012
alla capogruppo Banco Popolare (dove sarà prossimamente incorporato) di 35
filiali. A luglio 2011 invece erano salite a 303 dopo l'acquisto di 52 sportelli
da altre banche del gruppo all'interno della riarticolazione territoriale che ha
portato poi anche ad una serie di chiusure di filiali «duplicate»

Dopo l'incorporazione

La riduzione delle filiali decisa nell'accordo avverrà nella seconda metà del
2014. Dopo la fusione, dalla competenza Creberg, che diventerà una divisione
territoriale, dovrebbero uscire anche le filiali nel Lazio

LOAD-DATE: January 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             162 of 2985 DOCUMENTS



                          Corriere della Sera (Italy)

                             25 gennaio 2014 sabato
                               NAZIONALE Edizione

Banche, Verona apre la corsa agli aumenti;
Credito e mercati Ricapitalizzazione da 1,5 miliardi per il Banco popolare.
Visco: nuove fusioni tra istituti con i test della Bce

BYLINE: Giovanni Stringa

SECTION: ECONOMIA; Pag. 38

LENGTH: 624 parole



HIGHLIGHT: Borse europee in forte calo: bruciati 220 miliardi. Milano perde il
2,3% «Bpm addio» Investindustrial di Andrea Bonomi è uscita da Bpm


MILANO - Parte da Verona il primo aumento di capitale della nuova stagione delle
banche italiane. Con gli esami della Bce alle porte, il Banco popolare è il
primo istituto italiano a chiedere mezzi freschi al mercato per rafforzare il
patrimonio. Ieri il consiglio dell'istituto guidato da Pier Francesco Saviotti
ha deliberato un aumento fino a 1,5 miliardi, con una «sottoscrizione già
integralmente garantita da Mediobanca e Ubs», si legge in una nota. I tempi?
L'assemblea è in programma, in seconda convocazione, il primo marzo.
L'operazione dovrebbe prendere il via, partendo dalle offerte in opzione ai
soci, il primo aprile.

Con l'Europa che incalza, è prevedibile che la «mossa d'anticipo» del Banco
popolare agiti un po' le acque tra le molte banche italiane alle prese con le
questioni patrimoniali. Gli occhi del mercato sono puntati soprattutto su Mps,
con l'aumento da 3 miliardi deciso dalla banca e voluto in tempi brevi dal
management, ma poi destinato a partire dopo metà maggio su spinta della
Fondazione. E l'elenco degli aumenti «in lista d'attesa» non finisce qui. A
Genova l'assemblea di Carige ha dato al consiglio una delega per un aumento
entro il 31 marzo, all'interno di un piano di rafforzamento patrimoniale da 800
milioni, cessioni incluse. Mentre a Milano, a dicembre, la Bpm ha fatto slittare
al 31 luglio il termine ultimo per l'aumento da 500 milioni. Proprio ieri il
fondo Investindustrial di Andrea Bonomi, fino a pochi giorni fa primo azionista
di Bpm, ha annunciato la vendita delle azioni sul mercato fino a scendere ora
sotto il 2% del capitale. «Ognuno fa le proprie scelte, abbiamo un progetto da
portare avanti e pertanto andremo dritti verso l'aumento di capitale», ha
commentato all'Ansa l'amministratore delegato di Bpm Giuseppe Castagna.

All'orizzonte ci sono sempre gli stress test europei, che potrebbero portare ad
alcune fusioni fra le banche italiane: lo ha detto nientemeno che il governatore
di Banca d'Italia Ignazio Visco, in un'intervista a Reuters tv . Un nome
indicato dal mercato è quello di Veneto Banca, a cui via Nazionale ha chiesto di
valutare ipotesi di integrazione. Ma, secondo il presidente Flavio Trinca, la
banca veneta non ha bisogno di aggregazioni per rafforzare il patrimonio. «I
problemi del patrimonio si risolvono con le operazioni che stiamo già facendo e
che ci sono state indicate», ha detto il banchiere, «come la vendita di Bim e la
conversione del prestito convertibile». Sul mercato si parla poi, al di fuori
del campo degli istituti da sottoporre agli stress test, di Banca Etruria, che
sta studiando possibili aggregazioni. Capitolo a parte è poi Banca Marche,
commissariata lo scorso ottobre per un anno.

Tornando al Banco popolare, l'aumento - dopo le indicazioni dell'ispezione
Bankitalia per irrobustire il patrimonio - dovrebbe portare il «core tier 1»
sopra il 12%. La banca ha poi aggiornato le stime sui conti 2013, con una
perdita (prevista intorno ai 600 milioni) per «impatti straordinari del quarto
trimestre». E' stato poi siglato l'accordo per un'ulteriore riduzione degli
organici (470 unità) con il Fondo di solidarietà di settore. L'approvazione del
piano industriale fino al 2018 è prevista il 27 febbraio. Ed è stato deliberato
il rimborso del convertibile da un miliardo.

Nel frattempo le Borse, dopo un inizio anno positivo, hanno chiuso la settimana
al ribasso, spinte dalle tensioni valutarie nei Paesi emergenti. Lo spread
Btp-Bund è salito a 225 punti, Milano ha perso il 2,3% (New York l'1,96%) e i
listini europei in generale hanno bruciato 220 miliardi di capitalizzazione. Se
l'aumento del Banco popolare è già garantito, per gli altri in arrivo quella di
ieri non è stata una seduta delle più beneauguranti.

© RIPRODUZIONE RISERVATA

LOAD-DATE: January 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             163 of 2985 DOCUMENTS



                          Corriere della Sera (Italy)

                             25 gennaio 2014 sabato
                               NAZIONALE Edizione

Risanamento, ai sauditi i palazzi d'oro di Parigi Strada sbarrata a Zunino;
La storia Le banche bocciano la proposta del Colony Capital. Tom Barrack: ma la
partita non è ancora chiusa

BYLINE: Sergio Bocconi

SECTION: ECONOMIA; Pag. 39

LENGTH: 672 parole



HIGHLIGHT: Immobili per 1,2 miliardi a Chelsfield-Olayan


Risanamento vende i nove immobili francesi al fondo inglese Chelsfield, che ha
come azionista importante il gruppo saudita Olayan, per 1,225 miliardi, al netto
delle imposte di trasferimento pari a circa il 6%. È stato dunque battuto Tom
Barrack, che con il suo Colony capital aveva presentato una nuova proposta
migliorativa nei giorni scorsi.

La decisione, maturata dopo un lungo e animato consiglio che ha deliberato con
sette voti a favore e tre contrari (dei rappresentanti del Banco Popolare e
delle holding in liquidazione dell'ex patron della società Luigi Zunino) sembra
chiudere un capitolo che ha diviso le banche azioniste e che ha visto il
tentativo di Zunino di tornare in campo con un'Offerta pubblica di acquisto.
L'accordo quadro preliminare è previsto venga sottoscritto entro il 31 gennaio e
Chelsfield svolgerà una due diligence entro febbraio. Ma l'acquirente, oltre a
garantire la caparra, ha già comunicato di aver messo su un conto corrente
l'intero importo relativo all'operazione. Barrack (che ha avuto come advisor
Mediobanca) considera però ancora aperta la partita: «Si tratta di una
transazione in corso e non di un affare concluso. Noi continueremo a tenere
monitorata tutta la situazione».

Per Risanamento la mossa è decisiva, perché la vendita del tesoro immobiliare
distribuito nel triangolo d'oro parigino consente alla società guidata da
Claudio Calabi di rimborsare il debito relativo al portafoglio venduto (850
milioni) e incassare in più 230 milioni, realizzando una plusvalenza consolidata
di oltre 280. Una volta perfezionata la cessione l'indebitamento del gruppo, che
era pari a 3 miliardi quando nel 2009 è stato sottoscritto con le banche
creditrici l'accordo di ristrutturazione, scenderà a circa 700 milioni. E, con
il conferimento di Santa Giulia per circa 650 milioni al fondo che Idea Fimit
dovrebbe costituire in base al negoziato ormai alle battute finali, si potrà
dire pressoché concluso il piano che è previsto scada alla fine di quest'anno. A
Risanamento resterebbero infatti una liquidità di circa 200 milioni, il
complesso di Sky con i 200 milioni di relativo debito e 270 milioni di prestito
che scadrà in maggio e che è in pratica automaticamente rimborsato attraverso
una linea bancaria.

Sul dossier parigino Zunino ha tentato il «ritorno». L'immobiliarista, le cui
holding in liquidazione detengono circa il 25% di Risanamento, puntando sul
«tesoro» francese ha pensato (con la consulenza di Guido Rossi e Rothschild) a
un'Offerta pubblica sulla società (scissa Santa Giulia che secondo il progetto
sarebbe rimasta agli attuali azionisti) per circa 200 milioni, finanziata dal
Banco Popolare. Proposta respinta però dagli altri istituti azionisti anche
sulla base delle complessità relative all'area destinata a restare nel loro
perimetro. Ci ha riprovato con un'alleanza con il fondo sovrano del Qatar
(autore di una prima proposta di acquisto in Francia). Infine Colony capital ha
comunicato nei giorni scorsi alle banche azioniste di Risanamento di essersi
impegnato a rilevare la maggioranza della newco costituita da Zunino per l'Opa.

Tentativi che dovrebbero essere archiviati dopo il sì al gruppo inglese-saudita
da parte di Risanamento: venuto meno l'appeal costituito dagli immobili francesi
un'Opa non avrebbe più ragion d'essere. Le banche, che con l'accordo di
ristrutturazione sono diventate azioniste di Risanamento, Intesa con il 35,9%,
Unicredit con il 14,4%, Bpm con il 6,6%, il Banco Popolare con il 3,5% e Mps con
il 3%, si sono divise sulle offerte per gli immobili ma soprattutto da parte di
alcuni istituti, a partire da Unicredit, è stata manifestata una evidente
diffidenza verso Zunino, responsabile del dissesto della società per cui la
Procura di Milano aveva chiesto il fallimento.

© RIPRODUZIONE RISERVATA

milion i la plusvalenza consolidata per Risanamento, generata dalla vendita di
otto immobili nel triangolo d'oro parigino. Una volta rimborsato il debito
relativo al portafoglio venduto, la società guidata da Claudio Calabi incasserà
230 milioni

LOAD-DATE: January 25, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             164 of 2985 DOCUMENTS



                          Corriere della Sera (Italy)

                            24 gennaio 2014 venerdì
                                BRESCIA Edizione

Addio a Piero Franzini, l'immobiliarista e finanziere che costruì il centro
direzionale Fiat e la sede di Alitalia;
Lutto nel mondo dell'imprenditoria

BYLINE: Alessandro Cheula

SECTION: BRESCIA; Pag. 8

LENGTH: 183 parole


Piero Franzini, imprenditore bresciano di origine valtrumplina, è scomparso ieri
mattina all'età di 74 anni dopo una sofferta agonia. Immobiliarista e
finanziere, aveva partecipato nel 1973 alla fondazione della Finbrescia insieme
a Mario Dora e Antonio Spada, ai quali nel 1986 si affiancherà anche il
costruttore Riccardo Pisa. Un sodalizio che per oltre vent'anni fu tra le realtà
bresciane protagoniste dell'economia locale e italiana, in particolare nel
settore immobiliare e nel turismo, con realizzazioni di livello nazionale come
il centro direzionale Fiat di Torino e la costruzione della sede Alitalia di
Roma. Una attività professionale intensa, che Franzini continuò ad esercitare
nonostante la malattia che l'aveva colpito fin dall'età di quarant'anni. Alla
operatività costruttiva e turistica si affiancava quella finanziaria, come
l'acquisizione, tra l'altro, del 48% della Valtur, della Costa Verde in Sardegna
e della Compagnia Padana Investimenti (Bassetti). I funerali avranno luogo
sabato mattina a Nuvolera, Comune di residenza dell'imprenditore scomparso.

© RIPRODUZIONE RISERVATA

LOAD-DATE: January 24, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             165 of 2985 DOCUMENTS



                          Corriere della Sera (Italy)

                            24 gennaio 2014 venerdì
                               NAZIONALE Edizione

Arretra il Banco Popolare Positive Fiat e Tenaris;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 200 parole


I titoli bancari e quelli del lusso hanno fatto le spese del cambio di marcia
dell'indice Ftse-Mib che, positivo fino a metà seduta, ha poi virato al ribasso,
terminando in calo dello 0,72%. In Europa c'è comunque chi ha fatto peggio, come
il Cac 40 (Parigi) sceso dell'1,02% o il Dax 30 (Francoforte), giù dello 0,92%.
A provocare la frenata delle Borse europee è stata l'apertura debole di Wall
Street, mentre il calo di Piazza Affari è dovuto anche al peggioramento dello
spread Bund-Btp che ha chiuso a 214 punti base pesando sul comparto bancario.
Particolarmente colpiti dalle vendite Banco Popolare (- 2,67%) e Unicredit
(-2,56%). Altrettanto pesanti le flessioni nel settore del lusso, con Yoox giù
del 2,67%, seguito da Luxottica (-1,9%), Ferragamo (-1,67%) e Tod's (-1,61%).
Completano il quadro delle maggiori perdite StMicroelectronics (-2,12%) e Cnh
Industrial (-2,o9%). A guidare i rialzi, invece, Fiat (+2,63%), che la prossima
settimana presenterà i risultati trimestrali.

Tenaris (+1,80%), infine, ha incassato i giudizi positivi - con il ritocco al
rialzo del prezzo obiettivo- di Mediobanca ed Equita Sim (da quest'ultima anche
la raccomandazione buy, comprare).

© RIPRODUZIONE RISERVATA

LOAD-DATE: January 24, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             166 of 2985 DOCUMENTS



                          Corriere della Sera (Italy)

                           22 gennaio 2014 mercoledì
                                MILANO Edizione

Car sharing, 1000 iscrizioni al giorno per Enjoy;
Trasporti Il successo dell'iniziativa delle Fiat 500 rosse firmate Eni. E già si
pensa allo sbarco a Torino e a Roma

SECTION: CRONACA DI MILANO; Pag. 6

LENGTH: 511 parole



HIGHLIGHT: Il bilancio dopo solo un mese. Ora toccherà ai concorrenti


Ventiseimila iscritti e 35 mila noleggi in un mese di attività per le Fiat 500
rosse del car sharing firmato Eni. Tempo di primi bilanci per «Enjoy» Milano, il
servizio di condivisione dell'automobile oggi pronto ad aprirsi anche al resto
d'Italia. Cifre decisamente migliori rispetto a quelle registrate dal primo
privato, Car2go, che tuttavia non aveva ancora un mercato di riferimento
(diverso è infatti il caso del servizio di Atm GuidaMi) e che da agosto ha
collezionato circa 60 mila abbonati (e 20mila noleggi a settimana).

Sfruttando dunque la liberalizzazione e la strada già tracciata da altri player,
al ritmo di mille iscrizioni al giorno, Enjoy oggi festeggia i primi traguardi
nella città del debutto Milano, in vista dello sbarco a Roma e Torino entro la
prossima estate. Merito della collaborazione con Fiat e Trenitalia e delle
modalità di utilizzo online grazie all'applicazione. Ma anche delle tariffe: 25
centesimi di euro al minuto in marcia e dieci centesimi di euro al minuto quando
l'auto è posteggiata. A differenza delle Smart di «Car2go» (29 centesimi a
chilometro), per utilizzare la flotta di 500 rosse di Enjoy non serve un card,
ma basta la registrazione. Ogni cliente ottiene un codice che serve per ogni
passo del noleggio.

A dicembre il debutto, entro febbraio, il corpo macchine del car sharing
dell'Eni raggiungerà la cifra di 644 automobili, con l'aggiunta di 344 vetture,
contro le 600 destinate a diventare 800 del rivale «Car2go». Stessi «benefit»:
accesso alla zona a traffico limitato Area C del centro di Milano libero così
come il posteggio sulle strisce blu.

Ora tocca ai prossimi concorrenti. E cioè Bmw DriveNow e Twist la cui discesa in
campo, o meglio tra le strade della città, ha subìto uno stop dopo che la
commissione di gara convocata per il 16 gennaio ha chiesto «approfondimenti e
integrazioni» ai dossier consegnati in Comune.

Domani in programma la riunione a Palazzo Marino. Bmw non avrebbe rispettato i
termini di lancio (massimo 90 i giorni previsti dal bando) mentre più delicato è
il caso di Twist: da Palazzo Marino pretendono chiarezza sulla storia del
manager Paolo Guaitamacchi - ex presidente Sias nella cordata di Geronimo La
Russa, era al vertice dell'Autodromo di Monza quando scoppiò lo scandalo sulla
gestione- e chiedono alcune precisazioni sul rapporto con il partner strategico
Frigerio Viaggi (l'alleanza con un'azienda di trasporto pubblico è un requisito
fond amentale) .

© RIPRODUZIONE RISERVATA

Meglio di Berlino e Parigi

Dalla prossima primavera saranno sei gli operatori del car sharing a Milano, che
diventerà così la città leader in Europa per varietà d'offerta: GuidaMi (Atm),
ER-vai (Trenord), Car2go, Enjoy, Drive Now e Twist

Il parco macchine

Secondo le previsioni, con l'ingresso degli ultimi due nuovi operatori, il parco
macchine complessivo dovrebbe arrivare a 2.500 auto: oggi ne circolano circa
1.400. I tecnici comunali, alla vigilia del bando, avevano ipotizzato una quota
«soddisfacente» di 2 mila vetture. Il Comune incasserà 2,75 milioni di euro nel
2014 (1.100 euro a veicolo)

LOAD-DATE: January 22, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             167 of 2985 DOCUMENTS



                          Corriere della Sera (Italy)

                           22 gennaio 2014 mercoledì
                               NAZIONALE Edizione

Fiat firma per Chrysler e corre in Borsa;
Auto Da inizio gennaio il titolo è cresciuto di oltre il 25%. Tra una settimana
il consiglio deciderà su nome, sede e quotazione

BYLINE: Raffaella Polato

SECTION: ECONOMIA; Pag. 27

LENGTH: 471 parole



HIGHLIGHT: Perfezionato l'accordo con Veba. Torino versa 1,75 miliardi di
dollari


MILANO - Previsto, scontato, alla fine confermato dalla prima all'ultima virgola
e dal primo all'ultimo cent. Eppure il completamento dell'operazione Fiat-Veba,
con il closing del contratto che porta il Lingotto dal 59,5% al 100% di
Chrysler, fa comunque scattare ancora la Borsa. Il 2 gennaio, alla riapertura
dei mercati, l'intesa di Capodanno aveva spinto i titoli di Torino al botto:
+16,4% in poche ore. Rapido scavalcamento di quota sette euro, rare sedute di
assestamento, un totale del 25% messo insieme solo da inizio 2014 (66% sui
dodici mesi). Perciò ieri, giorno dell'ampiamente atteso perfezionamento degli
accordi e conseguente ricco bonifico da Fiat-Chrysler a Veba-Uaw, non avrebbe
stupito nessuno una sessione più o meno piatta. Sono invece tornati gli
acquisti. Massimo annuo (7,55 euro) varie volte sfiorato. Chiusura leggermente
sotto, a 7,46: l'1,77% sopra i prezzi segnati lunedì.

Nessuna sorpresa nei dettagli dell'operazione. Il ritardo dovuto alla festività
del Martin Luther King Day si è confermato un «inciampo» di calendario: ieri
mattina, appena banche e uffici statunitensi hanno ripreso l'attività dopo il
lungo ponte, da Fiat North America sono partiti gli ordini di trasferimento
fondi. Fna (interamente posseduta da Torino) è però solo il veicolo del
pagamento. E, come annunciato la sera di Capodanno, il Lingotto diventa a ogni
effetto titolare del 100% di Auburn Hills con un esborso in massima parte
finanziato dalla stessa controllata Usa. Al trust del sindacato United Auto
Workers, ieri, Fiat ha versato - prelevandoli dalla liquidità - gli 1,750
miliardi di dollari stabiliti dagli accordi. Il bonifico effettuato da Auburn
Hills, anche in questo caso con ricorso al cash disponibile, copre invece gli
1,9 miliardi di dividendo straordinario messi in distribuzione (con rinuncia del
Lingotto alla propria quota). Le uscite, per Detroit, non vanno però solo in
direzione Veba. Nel conto, oltre ai 3,650 miliardi per il fondo sanitario dei
pensionati Chrysler, ci sono altri 700 milioni di dollari da pagare in quattro
tranche annuali direttamente allo Uaw: sono legati a un'integrazione del
contratto collettivo di lavoro del gruppo e la prima quota è già nelle casse del
sindacato.

Può accelerare, a questo punto, l'operazione «Fiat-Chrysler a Wall Street». La
fusione operativa tra le due società è ormai totalmente efficace. Quanto alla
road map, Sergio Marchionne e John Elkann l'annunceranno tra una settimana
esatta. Mercoledì 29, consiglio d'amministrazione per l'approvazione del
bilancio 2013: è lì che verranno decisi nuovo nome, nuova Borsa di quotazione
(New York) e nuova sede legale di quello che ora è a tutti gli effetti un gruppo
unico. Il settimo nella classifica dei costruttori mondiali. In un capitolo,
anche per l'Italia, tutto da scrivere.

© RIPRODUZIONE RISERVATA

LOAD-DATE: January 22, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             168 of 2985 DOCUMENTS



                          Corriere della Sera (Italy)

                            21 gennaio 2014 martedì
                               NAZIONALE Edizione

Sporca, caotica, insicura;
L'inchiesta Viaggio nella metropoli

BYLINE: PAOLO CONTI e SERGIO RIZZO

SECTION: CRONACHE; Pag. 20.21

LENGTH: 2524 parole



HIGHLIGHT: capitale senza governo Ogni cento abitanti 67 auto, 56 pedoni
travolti e uccisi in un anno. Un residente produce 660 chili di rifiuti, 113 più
di Napoli. Uno su quattro ha commesso abusi edilizi I dipendenti comunali sono
il doppio di quelli della Fiat Ecco perché la città non è vivibile


lcrepitio delle fiamme che divorano rabbiose una Smart squarcia il silenzio
della notte. L'aria è irrespirabile, il calore tremendo. Il vetro blindato della
posta che sta dirimpetto, sul marciapiede, cede di schianto. Le finestre degli
uffici del Senato, a venti passi di distanza. Siamo dietro Palazzo Madama, nella
zona più controllata della capitale d'Italia, con una garitta dei carabinieri
ogni dieci metri.

In 2.767 anni di storia a Roma si è visto certamente di peggio. Soprattutto di
notte. «Un incosciente sei, uno che non considera l'imprevedibilità degli eventi
se vai fuori a cena senza aver fatto testamento: in ogni finestra aperta, dove
di notte si spiano i tuoi passi, sta in agguato la morte», ammoniva nelle sue
Satire diciannove secoli orsono il poeta Giovenale. Anche a piazza dei
Caprettari, il posto dove alle tre del mattino di venerdì 17 gennaio i coatti
hanno dato fuoco a quella Smart, sono accaduti fatti ben più gravi. E non serve
andare tanto indietro nel tempo. Basterebbe ricordare la rapina che nel febbraio
1975, in quello stesso ufficio postale davanti al quale è bruciata la piccola
utilitaria, si concluse con l'assassinio del poliziotto Giuseppe Marchisella:
prima tragica impresa romana del Clan dei marsigliesi, antesignani della Banda
della Magliana. Ma quel gesto sfrontato nel cuore del potere, in faccia a
telecamere disseminate ovunque, dice tutto del degrado anche sociale nel quale è
ripiombata Roma. Specchio di un Paese mai come oggi identificabile con quel
lapidario aforisma regalatoci un secolo e mezzo fa da Mark Twain: «Così come noi
americani non abbiamo passato, l'Italia sembra non avere futuro». Tanto da far
tornare alla mente l'equazione della prima squassante inchiesta sulla
speculazione edilizia e i rapporti fra affari e politica condotta dall'Espresso
cinquantotto anni fa: «Capitale corrotta = Nazione infetta».

La classifica dei capoluoghi

Nel 2008 il futuro sindaco Gianni Alemanno aveva promesso in campagna elettorale
tolleranza zero verso la criminalità, dopo l'omicidio a Tor di Quinto di una
signora, Giovanna Reggiani, per mano del rumeno Nicolae Mailat. Cinque anni e
mezzo dopo il suo successore Ignazio Marino si ritrova a guidare una città che
la classifica della sicurezza stilata proprio dall'università romana La Sapienza
per ItaliaOggi Sette colloca al posto numero 101 sui 110 capoluoghi. Due
posizioni dietro Napoli, che occupa la casella 99. E non può consolare il fatto
che Milano sia ritenuta ancora meno sicura, la peggiore d'Italia. Perché la
graduatoria della qualità complessiva della vita piazza il capoluogo lombardo
ben 27 posti sopra Roma, precipitata negli ultimi due anni dalla cinquantunesima
alla sessantaquattresima posizione.

E gli incidenti? Anche attraversare la strada può essere statisticamente un bel
rischio. Nel 2012 sono stati travolti e uccisi dalle auto 56 pedoni, contro 24 a
Milano, 9 a Napoli, 8 a Torino, Firenze e Palermo. Perché mai proprio a Roma il
37,8 per cento dei 148 investimenti mortali registrati in tutta Italia? Forse
perché c'è l'abitudine di attraversare fuori dalle strisce o con il semaforo
rosso. Ma pure chi al Comune ha il compito di studiare come far passare i pedoni
da un lato all'altro della strada deve avere le sue responsabilità. Secondo i
test degli attraversamenti pedonali realizzati dall'Epca, l'European pedestrian
crossing assessment, Roma è al trentesimo posto su 31 città europee esaminate.

Poi c'è il traffico: un girone dantesco. Se si eccettua Catania, nel Paese
(l'Italia) che ha il record mondiale di veicoli a motore in rapporto agli
abitanti, Roma è la città in assoluto con più automobili: 67 ogni cento
residenti. Contro 53 di Milano, 50 di Madrid, 45 di Parigi, 43 di Bruxelles, 41
di Barcellona, 40 di Vienna, 32 di Londra e Berlino. Senza considerare il numero
enorme di moto, motorini, furgoni e pullman turistici che stringono il fragile
centro storico della capitale in una morsa d'acciaio. È stato calcolato che il
20 per cento della superficie urbana della città sia coperta da veicoli. Ogni
cittadino romano trascorre mediamente in auto 227 ore l'anno. Conseguenza di uno
sviluppo urbano folle e insensato, con quartieri periferici cresciuti senza
alcun criterio intorno a strade del tutto insufficienti e un trasporto pubblico
inesistente o allo sbando. Anche se i dipendenti dell'azienda di trasporto
comunale sono quasi 12 mila, uno ogni 229 abitanti. Il risultato di decenni di
gestione sconsiderata della città, in assenza di qualunque visione strategica,
si può condensare nei 37 chilometri di linee metropolitane di cui è dotato il
Comune territorialmente più vasto d'Europa, con quasi tre milioni di residenti e
un'area urbana di cinque milioni: due chilometri in meno dei 39 della città
spagnola di Bilbao, un sesto di Parigi, meno di un decimo di Londra. Commenta la
scrittrice Dacia Maraini, che vive nella capitale da sessant'anni: «A Roma tutto
ciò che appartiene alla mano pubblica è difficile, quasi nemico. Penso al
sistema viario. Al traffico privato infernale. Ai tram e agli autobus strapieni,
alle file alle fermate...».

Il tutto in un clima di arbitrio assoluto, nel quale nessuno sente il dovere di
far rispettare le più elementari regole di convivenza civile. La prova è in
piccoli episodi, come quello avvenuto in una sera di novembre davanti a una
famosa pasticceria in via Albalonga, nel quartiere Appio. Da mesi gli abitanti
protestavano inutilmente per le auto in sosta selvaggia in seconda e terza fila,
con esposti al sindaco, ai vigili, al questore e al prefetto. Quella sera
c'erano tante macchine a ostruire il traffico che il bus 87 non riusciva a
passare. È finita che anziché rimuovere le auto hanno deviato il bus, dopo aver
chiamato senza successo la polizia municipale.

Il traffico in tilt

Tante automobili, in una struttura urbana in larghissima misura inadatta al
traffico veicolare, per di più nel caos assoluto, significa tanti incidenti. Nel
2012, ben 43 al giorno per un totale di 15.782. E tanti morti. Secondo l'Istat
le vittime nella sola Roma sono state 154, contro 61 a Milano, 26 a Torino, 34 a
Napoli e 932 nell'intero Paese. Con meno del 5 per cento della popolazione, la
capitale è responsabile del 16,5 per cento degli incidenti mortali. La
manutenzione delle strade è ai minimi termini. Al punto che una importante casa
motociclistica ha deciso di collaudare la resistenza delle carrozzerie dei suoi
scooter facendogli percorrere piazza Venezia.

Negli ultimi due anni il numero delle voragini è quasi raddoppiato, da 44 nel
2011 a 84 nel 2013. Smottamenti del terreno, pessima qualità dei lavori
stradali, scavi per condutture chiusi maldestramente, perdite idriche: le cause
sono tante. Può perfino succedere, com'è accaduto il 16 luglio scorso, che un
camion dei Vigili del fuoco, chiamato per l'apertura di una voragine sprofondi a
sua volta in un'altra voragine.

Come può anche accadere che nel pieno centro della città, fra piazza Venezia e
il Pantheon, i telefoni restino isolati quattro giorni perché un cavo dell'alta
tensione dell'Acea è andato a fuoco, bruciando tutte le linee. O che, tre mesi
più tardi, l'illuminazione pubblica intorno al Senato rimanga misteriosamente
spenta per giorni. Questo per dire come il livello dei servizi pubblici in una
grande città sia essenziale per determinare la qualità della vita. I rifiuti,
per esempio. Roma da anni è pericolosamente sull'orlo di una colossale emergenza
ambientale, con la discarica più grande d'Europa che periodicamente viene
considerata esaurita per essere di nuovo prorogata. La produzione di spazzatura
è mastodontica: 660 chili l'anno ad abitante. Per capirci, 113 chili più di
Napoli, 127 più di Milano, 155 più di Messina, 200 più di Trieste.
Ufficialmente, la raccolta differenziata è al 25,1 per cento, percentuale fra le
grandi città superiore solo a Bari, Napoli, Catania e Palermo. Ufficialmente...
Per quanto riguarda poi l'igiene urbana, basta guardare in quali condizioni
indecenti è tenuto uno dei monumenti più importanti dell'Italia intera: la
Breccia di Porta Pia, attraverso cui i bersaglieri guidati da Giacomo Pagliari
entrarono nella Roma papalina il 20 settembre del 1870. Assediata dalla
spazzatura, senza nemmeno un cartello che spieghi dove ci si trova: le aiuole
circostanti infestate dalle erbacce, sono un ricovero di senzatetto. A 300 metri
da una sede dell'Ama, l'azienda municipale ambiente che conta poco meno di 8
mila dipendenti. Compreso un discreto numero di spalatori di foglie: 164 assunti
in un colpo solo dalla giunta di Gianni Alemanno nel 2011. Eppure molte strade
alberate, da mesi, sono in condizioni pietose.

Non sono cose di oggi, intendiamoci. Nel centro si incontrano praticamente a
ogni angolo le targhe di marmo che nel Settecento ammonivano gli abitanti a non
gettare l'immondizia per strada, al prezzo di severe pene corporali. Minacce che
però non dovevano incutere tanto timore, se all'inizio dell'Ottocento Stendhal
raccontava: «Regna nelle strade di Roma un odore di cavoli marci».

Il problema è non avvertire che siano passati due secoli. L'incuria è totale, in
linea con la reputazione dei servizi pubblici. C'è un sito internet con
centinaia di fotografie, scattate in ogni via e strada, dal centro alla
periferie, che testimoniano lo stato pietoso del capitolo rifiuti. Tra queste,
lo scatto formidabile che ha immortalato alcuni maiali grufolare tra i sacchetti
di immondizia in via Boccea, appena dopo le feste natalizie. Grazie a quella
foto si è scoperto che a fine anno l'Ama aveva il personale a ranghi
ridottissimi: erano tutti in ferie. Per non parlare del campo profughi abusivo
che da anni resiste indisturbato sul Colle Oppio, a due passi dalla Domus Aurea
neroniana, con inferriate del parco ridotte a stendini per la biancheria e i
vestiti lavati nelle fontane a cento metri dal Colosseo. L'indirizzo di quel
sito è tutto un programma: www.romafaschifo.com.

In questo scenario non poteva mancare una piaga che sta affliggendo tante città,
soprattutto al Sud: il furto dei cavi di rame. Ma non solo. Nel Cimitero
monumentale del Verano, progettato da Giuseppe Valadier tra il 1807 e il 1812,
continuano a sparire croci di bronzo e suppellettili delle tombe che alimentano
il traffico clandestino dei metalli, in mano a molte famiglie di nomadi. Intorno
ai sepolcri, e in alcune cappelle, la notte dormono disperati senza casa. Ha
scritto un giorno al Corriere il lettore Gordon Tanzarella: «Ho visto un
cartello che diceva: "In questa tomba ci sono i nostri cari, vi preghiamo di
averne rispetto e di non usarla come dormitorio"».

La conclusione non può che essere una. La città che è la più grande azienda
italiana per stipendi pagati, con un numero di dipendenti comunali pari a oltre
il doppio degli occupati negli stabilimenti italiani della Fiat, non è
governata. Certo, governarla non è semplice. Pensando soltanto al delirio delle
600 manifestazioni che l'attraversano ogni anno, con un impatto terrificante sui
servizi. E a chi, come il Financial times gli ha messo il dito in un occhio,
parlando di una città «depressa», Marino replica serafico: «Roma non fu fatta in
un giorno. Stiamo facendo progressi». Auguri.

Dice lo storico Vittorio Vidotto, autore del saggio Roma contemporanea : «Il
problema principale di Roma è la sua incapacità di diventare una moderna
capitale. Non si è modellato lo sviluppo della città sulla base dei trasporti.
L'antica struttura radiale di Roma sarebbe potuta essere la base per linee
logiche di espansione ma così non è stato. Poi c'è la sua triplice identità:
grande città storica, capitale della Repubblica e centro del cristianesimo. E
troppo spesso l'amministrazione comunale si è trovata in aperto conflitto col
governo nazionale e con le altre città italiane, assai poco disposte ad
assicurare finanziamenti a Roma per la sua condizione di capitale. E poi c'è la
pochezza degli ultimi sindaci. Infine un male diffuso: l'assenza di qualsiasi
cultura legata alle regole condivise e rispettate da tutti».

Le domande di condono

Colpa dei cittadini, dunque. Ma anche di una classe dirigente che ha
privilegiato gli interessi privati a quelli collettivi. Non c'è altra capitale
occidentale la cui crescita urbana sia stata così disordinata e di scarsa
qualità. Fra il 1951 e il 2013 i residenti nella città sono aumentati da un
milione 651 mila a 2 milioni 753 mila. Il consumo del suolo è risultato
vertiginoso, con il 20 per cento del territorio ormai non più naturale. Frutto
di una espansione assurda, che non si è mai arrestata, anche dopo l'edificazione
degli immensi quartieri dormitorio degli anni Cinquanta, Sessanta e Settanta. Ha
solo cambiato pelle. Fra il 1993 e il 2008 altri 4.800 ettari di terreno
agricolo sono stati resi edificabili e coperti di cemento ben oltre la domanda
di case. Con il risultato che oggi abbiamo nel solo Comune di Roma 245 mila
abitazioni vuote, spesso in zone senza servizi, prive di collegamenti e di
strutture decenti.

E se adesso nella città dei 600 mila lavoratori edili degli anni d'oro le
costruzioni incidono appena il 5,4 per cento sul valore aggiunto totale, contro
l'86,5 dei servizi, continuano a girare molti soldi. Il mattone ha lasciato
segni profondissimi nella geografia del potere. Non per nulla il costruttore
Francesco Gaetano Caltagirone controlla un rilevante pacchetto azionario
dell'Acea, la più grande municipalizzata italiana tuttora guidata da uomini a
lui non sgraditi, e possiede il Messaggero , maggiore quotidiano della capitale.
Mentre il secondo giornale, il Tempo , è nelle mani di un altro costruttore:
Domenico Bonifaci, il quale tanti anni fa l'ha comprato dallo stesso
Caltagirone.

E segni fisici profondissimi ha lasciato l'abusivismo edilizio, abbattutosi
sulla città come una piaga biblica. Lo dimostrano le 597.000
(cinquecentonovantasettemila) domande di condono presentate dal 1985. Per dare
un'idea del tasso di illegalità, è come se un cittadino su quattro o poco più
avesse commesso un abuso, senza considerare quanti non hanno compilato il
modulo. La piaga ha attraversato tutte le amministrazioni: emblematica la storia
delle Terrazze del Presidente nella zona di Acilia, oltre 1.300 appartamenti
sanati in un colpo solo durante la giunta di sinistra al termine di un'offensiva
speculativa nata vent'anni prima su terreni un tempo agricoli grazie a un
accordo fra i costruttori Antonio Pulcini e Salvatore Ligresti.

Il bello è che di quelle domande di condono, con l'ultima sanatoria chiusa ormai
dieci anni fa, ne devono essere ancora esaminate almeno 150 mila. Non sarà
perché, come dice Toni Servillo, alias Jep Gambardella in quel meraviglioso e
sconcertante affresco del potere che è La grande bellezza , «a Roma si perde un
sacco di tempo»?

(1 - continua)

© RIPRODUZIONE RISERVATA

La caduta di Roma

«In ogni finestra aperta, dove di notte si spiano i tuoi passi, sta in agguato
la morte»: così nelle sue «Satire» il poeta latino Giovenale ( in alto a
sinistra ) metteva in guardia dai rischi del girare di notte per i vicoli della
capitale. Secoli dopo, agli inizi dell'Ottocento, Stendhal ( a destra )
scriveva: «Regna nelle strade di Roma un odore di cavoli marci»

LOAD-DATE: January 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             169 of 2985 DOCUMENTS



                          Corriere della Sera (Italy)

                            21 gennaio 2014 martedì
                               NAZIONALE Edizione

Fiat-Chrysler, via alla fusione Oggi la firma con Veba;
Il Lingotto

SECTION: ECONOMIA; Pag. 28

LENGTH: 248 parole


MILANO - È atteso per oggi il closing dell'accordo tra Fiat e Veba, il fondo
sanitario del sindacato americano United Auto Workers, grazie al quale il
Lingotto salirà al 100% di Chrysler.

La chiusura, inizialmente prevista «entro il 20 gennaio», slitta dunque di un
giorno. Le ragioni sono esclusivamente di calendario. Ieri gli Stati Uniti si
sono fermati per il Martin Luther King Day: chiuse dunque per festività, nel
lungo ponte iniziato venerdì, anche le banche che dovranno accreditare a Veba la
prima tranche del pagamento per il suo 41,5% (il valore totale dell'operazione
annunciata a Capodanno è di 4,350 miliardi di dollari).

Dal momento della firma definitiva, in ogni caso, la fusione sarà operativa a
tutti gli effetti. E la prima accelerata nella road map fissata da Sergio
Marchionne e John Elkann arriverà tra una settimana: mercoledì 29 il consiglio
d'amministrazione Fiat aggiungerà all'approvazione del bilancio 2013 i primi
cambiamenti significativi.

Ossia: nuovo nome di Fiat-Chrysler (ma resteranno entrambi i marchi), nuova
Borsa di quotazione (certamente Wall Street, con Piazza Affari mercato
secondario), nuova sede legale (molto probabilmente negli Usa anche se, come
nello schema sperimentato da Cnh Industrial, non è esclusa l'Olanda, o la Gran
Bretagna come base fiscale). I tempi saranno il più veloce possibile: entro
l'estate potrebbe essere completato il grosso del lavoro, così come è
tecnicamente possibile la quotazione entro l'anno.

© RIPRODUZIONE RISERVATA

LOAD-DATE: January 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             170 of 2985 DOCUMENTS



                          Corriere della Sera (Italy)

                            21 gennaio 2014 martedì
                               NAZIONALE Edizione

il Balzo di Autogrill Ubi e Bpm Arretrano;
Piazza Affari

BYLINE: GIACOMO FERRARI

SECTION: ECONOMIA; Pag. 31

LENGTH: 194 parole


Prive della «bussola» di Wall Street (chiusa ieri per festività), le Borse
europee hanno vissuto una giornata all'insegna della cautela. Al termine della
seduta quasi tutti gli indici sono risultati in leggerissimo calo, con
l'eccezione del britannico Ftse 100 (+0,11%) e del Ftse-Mib di Piazza Affari
(+0,02%). Ma proprio il listino italiano ha fatto registrare, a livello di
singoli titoli, una discreta vivacità, sia pure in un contesto di scambi
sottili. In particolare gli acquisti hanno premiato Luxottica (+3,98%) dopo la
raccomandazione buy (comprare) da parte degli analisti di Deutsche Bank. Inoltre
sono cresciuti in misura significativa alcuni valori del comparto petrolifero,
come Saipem (+3,46%) e Tenaris (+2,01%), oltre ad Autogrill (+2,14%). A fronte
di questi risultati nettamente positivi spiccano però quelli fortemente negativi
dei principali titoli bancari, influenzati non tanto dallo spread Bund-Btp,
rimasto stabile a 206 punti base, quanto dalla deludente trimestrale di Deutsche
Bank. A perdere di più è stata la Popolare Milano (-5,89%), seguita da Ubi Banca
(-3,99%), Banco Popolare (-3,06%) e Mediobanca (-2,49%).

© RIPRODUZIONE RISERVATA

LOAD-DATE: January 21, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             171 of 2985 DOCUMENTS



                          Corriere della Sera (Italy)

                             20 gennaio 2014 lunedì
                               RIBATTUTA Edizione

Nicola, il bimbo di 3 anni ucciso e bruciato per una faida tra clan;
La strage La scoperta in un bosco in provincia di Cosenza

BYLINE: Carlo Macrì

SECTION: CRONACHE; Pag. 18

LENGTH: 442 parole



HIGHLIGHT: Tre corpi nell'auto, tra cui il nonno Il magistrato «Ora la
carneficina potrebbe costare cara alle cosche locali e a tutto il territorio»


CASSANO ALLO JONIO(Cosenza) - Uccisi e poi bruciati. Tra le vittime della strage
di Cassano c'è anche un bimbo di tre anni, Nicola, nipote del vero obiettivo dei
killer, Giuseppe Iannicelli, 52 anni, trovato carbonizzato assieme alla
compagna, Ibtissam Touss, 27 anni, marocchina, all'interno della Fiat Punto di
proprietà dell'uomo. I loro corpi, ridotti a scheletri, sono stati rinvenuti
ieri mattina grazie alla segnalazione di un cacciatore. L'auto completamente
bruciata era stata nascosta dietro un rudere e quindi era difficile scorgerla
dalla strada interpoderale che si inerpica verso la montagna. Di Iannicelli,
della compagna e del nipote, figlio della primogenita Antonia Maria, si erano
perse le tracce da giovedì scorso. Il bambino era stato affidato al nonno dopo
l'arresto della mamma. Nel 2011 l'intera famiglia Iannicelli, la moglie della
vittima, Maria Rosaria Lucera, 50 anni, le due figlie Maria Antonietta e Simona,
assieme ai loro mariti Nicola Campolongo e Roberto Pavone, erano stati arrestati
e sono ancora in carcere, nell'ambito dell'operazione «Tsunami», contro il
traffico di sostanze stupefacenti a Cassano. Lo stesso capofamiglia era stato
condannato in passato a otto anni per traffico di droga. Era quindi un
sorvegliato speciale e di conseguenza alle 20 di ogni sera era costretto a
rientrare a casa. Il fratello e il figlio Giuseppe di tredici anni, non
vedendolo, hanno dato l'allarme.

Per gli inquirenti, che attendono comunque l'esito del dna per confermare i nomi
delle vittime, la carneficina di Cassano si inquadrerebbe in un regolamento di
conti per il traffico della droga. «La strage potrebbe portare a conseguenze
estreme su quel territorio, e potrebbe costare cara alle cosche locali, i
Forastefano e gli Abbruzzese» ha spiegato Vincenzo Luberto, il magistrato della
dna che da decenni segue le vicende giudiziarie dell'Alto Ionio cosentino.
Proprio per questo i due clan volevano farlo fuori, come è emerso nell'inchiesta
«Tsunami». Il killer degli Abbruzzese detti gli «Zingari», Tommaso Iannicelli,
fratello di Giuseppe, al telefono avvertiva il suo interlocutore rimasto
sconosciuto: «Il primo maggio c'era la pioggia e si è salvato. Ieri era solo,
avremmo potuto farlo» con riferimento all'esecuzione del magistrato.

I carabinieri della tenenza di Cassano guidati dal tenente Michele Di Leo hanno
sentito a lungo Faustino Campilongo, ufficialmente marito della donna marocchina
uccisa. I due si erano spostati lo scorso anno per permettere alla donna di
ottenere la cittadinanza italiana. Un matrimonio fasullo, tant'è che poi
Ibtissam si era legata a Iannicelli.

cmacri@corriere.it

© RIPRODUZIONE RISERVATA

LOAD-DATE: January 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             172 of 2985 DOCUMENTS



                          Corriere della Sera (Italy)

                             20 gennaio 2014 lunedì

Vendite per 20 miliardi Le grandi manovre su pubblico e privato;
Potere Unicredit si è mossa per prima. Le strategie di Montepaschi e Telecom

BYLINE: stefano righi

SECTION: CORRIERECONOMIA; Pag. 2.3

LENGTH: 1042 parole



HIGHLIGHT: Mediobanca ha cambiato strategia:meno holding, più credito.Il salotto
buononon serve più

Intesa cede la quota Generali. L'onda lunga avviata da Mediobanca Lo Stato apre
il capitale delle Poste e poi via Stm, Enav, Fincantieri...


Aaa vendesi. Primarie società, pubbliche e private, quote azionarie, immobili.
Stima, 20 miliardi di euro. Pluri intermediari. Sarà stata la crisi, suprema
acceleratrice, o la necessità di cassa - che non è mai troppa - ma oggi chi può
e ne ha ancora uno di redditizio, si focalizza sul core business . Le
partecipazioni non vanno più di moda, meglio vendere e concentrarsi sul
business, ma dell'azienda.

La ripresa

Un processo non nuovo. Nel settore pubblico la fine dello scorso secolo venne
caratterizzata dalle privatizzazioni sulla spinta dell'entrata in Europa e dei
parametri di Maastricht: prima le banche, con le tre Bin, poi Eni, Enel,
Finmeccanica, la Telecom. Quindi una lunga pausa a inizio degli anni duemila,
interrotta nel 2008 dalla cessione di Alitalia, che vola privatamente dal 13
gennaio 2009. Ora inizia un altro giro. Vanno sul mercato le Poste, uno dei
grandi simulacri del potere di Stato, per anni luogo di inefficienze e
clientele, ragnatela di 14 mila uffici postali e 144 mila dipendenti. Lo Stato
italiano ha le casse vuote - il balletto sull'Imu è l'ennesima prova - e
finalmente pare deciso a fare a meno di alcune delle sue aziende, controllate o
partecipate: Stm, Enav, Fincantieri, Sace, Snam.

Non stanno meglio i privati. I singoli risparmiatori sono con l'acqua alla gola.
Il crollo del mercato immobiliare è il segnale più evidente: il bene rifugio per
eccellenza degli italiani, il mattone, è gravato di troppe tasse e questo ha
contribuito ad accelerare una dinamica già in atto: si sono bloccate le
compravendite, anche i notai (!) faticano e licenziano. Chi ha avuto bisogno ha
messo in vendita la casa al mare, la seconda casa; talvolta anche la prima. Gli
effetti sono sotto gli occhi di tutti: le aste giudiziarie di immobili figurano
tra le rari voci in crescita nella vendita di spazi pubblicitari sui quotidiani.

Poi ci sono le società, industriali e finanziarie. Le banche sono state le prime
a iniziare un processo di razionalizzazione della propria struttura e non hanno
ancora finito. Il panorama presenta anche oggi ampie varietà di offerta, si va
dal mattone alle società di gestione del risparmio, dalle società bancarie alle
assicurative. Nel mondo della finanza i primi passi sono stati mossi da Federico
Ghizzoni di Unicredit. Raccolta la pesante eredità di Alessandro Profumo, ha
riposizionato la banca su un sentiero percorribile, cedendo senza svendere. Ha
alienato la quota di Borsa Italiana nel frattempo confluita nel London Stock
Exchange, come han fatto altre banche e il 9 per cento della Borsa di Mosca, una
quota della banca polacca Pekao (di cui mantiene la maggioranza assoluta) e
l'assicurazione turca Yapi, il 6 per cento di Fonsai e la banca posseduta in
Kazakistan.

Razionalizzazione

Con le altre maggiori banche operanti in Italia (Intesa Sanpaolo, Mps, Bnl), nel
dicembre scorso Unicredit ha avviato la procedura di cessione a Fondo Strategico
Italiano, F2i sgr e Orizzonte sgr del 59,3 per cento di Sia, la società per
l'automazione dei servizi bancari. Ghizzoni è stato il primo, pressato dagli
eventi, ma il cambiamento di passo dell'intero sistema è stato dettato da Mario
Greco, amministratore delegato del gruppo Generali dall'agosto 2012. In meno di
un anno e mezzo, Greco ha cambiato dall'interno quel sistema di rapporti
azionari, di scambi di quote, che ha legato per anni il sistema finanziario
italiano. Se, all'epoca in cui venne ideata da Enrico Cuccia, la ragnatela di
incroci trovava giustificazione nella debolezza dei singoli, venuta meno questa,
le compartecipazioni hanno probabilmente funzionato, più recentemente, da freno.
Sicuramente da alibi. Greco ha iniziato l'opera di pulizia, ha slegato i nodi,
mettendo in vendita con orizzonte fine 2014, asset per complessivi 4 miliardi di
euro. Ha già ceduto il 12 per cento di Banca Generali, le riassicurazioni negli
Usa, le partecipazioni in Messico, l'italiana Fata, portando a casa 2,4 miliardi
di euro. Resta da vendere Bsi, un istituto d'investimento (ex Banca della
Svizzera Italiana), basato a Lugano e con molti interessi in Oriente. In più le
Generali sono uscite da Rcs Mediagroup (società che edita questo giornale), come
ha fatto Unicredit e come conta di fare anche Mediobanca.

Trasformazioni

Su un percorso di trasformazione si è mosso invece Alberto Nagel, amministratore
delegato di Mediobanca: meno holding e più business (più credito, anche con Che
Banca!) è l'obiettivo e così sono state poste in vendita partecipate storiche
del gruppo di piazzetta Cuccia, da Gemina a Telco, a Rcs, fino alle operazioni
già concluse che annoverano tutte le poltrone che, un tempo, riempivano il
salotto buono della finanza italiana: Fiat, Pininfarina, Finmeccanica, Ferrari,
Fondiaria, Ciments Francais, Commerzbank, Mediolanum, Capitalia (Unicredit),
Intesa San Paolo. Un'onda lunga che non si esaurisce. Il recente cambio di guida
al vertice di Intesa San Paolo, prima banca per numero di sportelli in Italia,
lascia intuire un prossimo cambiamento di passo dentro Cà de Sass. Se l'ipotesi
di messa in vendita del cospicuo parco immobiliare della banca risale ancora al
tempo della gestione di Corrado Passera (si parlò anche di quotazione di
Fideuram e su Eurizon le ipotesi sono state molteplici), la nomina di Carlo
Messina a ceo del gruppo contribuisce a fare chiarezza: «In prospettiva - ha
dichiarato Messina - la nostra visione è che la banca entrerà sempre meno
nell'equity e sempre più si concentrerà sul fare credito. Il nostro obiettivo è
creare valore per gli azionisti. Non parlo di logiche di potere, di salotti: non
mi interessano queste cose. Quello che potremo valorizzare guadagnando, lo
valorizzeremo». Il passaggio dalle parole ai fatti è stato immediato, con la
messa in vendita della quota nelle Generali («il cuore di tutte le
partecipazioni simboliche del Paese»). La lista delle offerte speciali è
lunghissima, gli intermediari si sfregano le mani e fanno affari d'oro. C'è chi
vende per urgente necessità come la Fondazione Mps e chi per cambiare volto alla
propria società. Chi spinto dalle casse vuote (lo Stato) e chi dalle
imbarazzanti eredità del passato (Carige). Tutti più piccoli, nella speranza di
poter ancora essere, tutti, più competitivi.

@Righist

© RIPRODUZIONE RISERVATA

LOAD-DATE: January 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             173 of 2985 DOCUMENTS



                          Corriere della Sera (Italy)

                             20 gennaio 2014 lunedì

Groupama Meno poltrone più affari (in Italia);
Gruppi Da partner dei Ligresti a battitori liberi. Il big assicurativo ha
ridotto la presenza estera. Il Belpaese è il primo mercato extra Francia

BYLINE: FABIO TAMBURINI

SECTION: CORRIERECONOMIA; Pag. 6

LENGTH: 852 parole



HIGHLIGHT: Fuori dal patto di sindacato di Piazzetta Cuccia i francesi hanno le
mani libere. Ma i sogni di Azéma restano tali


C'era un tempo in cui Antoine Bernheim aveva raccolto il testimone di André
Meyer, il grande banchiere della banca d'affari Lazard che in Italia giocava di
sponda con Enrico Cuccia, di Mediobanca. E, in scia, aveva consolidato posizioni
di potere il finanziere bretone Vincent Bolloré, tra gli azionisti di maggior
peso in Mediobanca e poi vicepresidente delle Generali, capofila della cordata
francese, pronta a farsi garante dell'autonomia e dell'indipendenza di
Mediobanca. In questa cornice il gruppo assicurativo Groupama aveva affiancato
Bolloré come socio dell'istituto con una quota inferiore di poco al 5%,
ritenendo che fosse la carta migliore per crescere in fretta sul mercato
italiano. Non è andata così e la vendita delle attività dismesse da UnipolSai ai
tedeschi di Allianz, annunciata mercoledì scorso, è l'ultimo, definitivo segnale
che quella strada non ha portato alla meta sperata.

Discontinuità

È finita così anche perché tutto è cambiato. A partire da Bernheim che prima,
nell'aprile 2010, è stato messo da parte al compimento degli 85 anni di età. E,
qualche tempo dopo, è morto. Non ha portato fortuna a Groupama neppure il
tentativo di conquistare un ruolo strategico affiancando Salvatore Ligresti
nell'azionariato di Fonsai. Il grande accordo venne annunciato nell'autunno 2010
e aveva come cardine l'entrata di Groupama in Premafin, la holding dei Ligresti.
Poi l'intesa prevedeva l'acquisto di una partecipazione importante in Fonsai.
Una doppia operazione che, in particolare, venne seguita da uno dei consiglieri
più ascoltati da Salvatore Ligresti: Massimo Pini, craxiano, combattivo
esponente del comitato di presidenza dell'Iri, molto vicino a Tarak Ben Ammar,
l'imprenditore tunisino in stretti rapporti con Bolloré.

Anche Groupama era molto diversa da quella attuale. Il numero uno era Jean
Azéma, che difese fino in fondo Bernheim definendolo «un grande presidente delle
Generali» proprio poche settimane prima della sua sostituzione con Cesare
Geronzi. Azéma, buon amico di Bolloré, aveva obiettivi ambiziosi: cambiare pelle
al gruppo, quotarlo in Borsa e trasformarlo da società che affondava le radici
nella mutualità locale francese a multinazionale delle assicurazioni, che aveva
come priorità la crescita all'estero e l'entrata nella classifica delle prime
dieci compagnie europee. E l'estero era soprattutto l'Italia. Per i Ligresti
l'alleanza con Groupama aveva un doppio significato: il superamento della crisi
drammatica del gruppo e lo sganciamento da Mediobanca. Ma l'operazione fallì il
5 marzo 2011, quando la Consob di Giuseppe Vegas stabilì l'obbligo per Groupama
della doppia opa (offerta pubblica di acquisto) su Premafin e Fonsai. Pochi
giorni dopo Groupama annunciò la ritirata e, trascorsi pochi mesi, ci fu un vero
colpo di scena: il crollo della società assicurativa francese, travolta dalle
difficoltà in Grecia (dov'era cresciuta molto) e dalla caduta delle borse
internazionali (in cui aveva investito molto).

Il conto lo pagò Azéma, che venne accompagnato alla porta e sostituito con il
direttore generale Thierry Martel. La medicina fu quella classica: vendita delle
partecipazioni non strategiche (in Spagna, Inghilterra, Polonia) e di attività
francesi, cessione di parte delle proprietà immobiliari, aumento di capitale da
500 milioni di euro.

Tenuta di Stato

La fortuna di Groupama è stata che il sistema Paese ha fatto blocco, come
conferma un episodio emblematico: l'intervento d'emergenza da 300 milioni di
euro della Caisse des dépots a fine 2011, decisivo per rafforzare il gruppo,
finito nel mirino delle società di rating che avevano declassato e posto sotto
osservazione il titolo per la bocciatura definitiva a junk bon d, cioè al
livello di spazzatura.

Fino a quando, nel novembre 2012, Thierry Martel ha annunciato che il programma
delle dismissioni era «terminato» e che il perimetro del gruppo si era
«stabilizzato». Dichiarazioni a cui sono seguite quelle di Christophe Buso,
amministratore delegato di Groupama assicurazioni, in Italia. «Le cessioni sono
finite», ha detto nel febbraio 2013, entrando nel merito anche della posizione
in Mediobanca: «Nel breve termine non abbiamo intenzione di uscire», perché «è
una partecipazione importante e abbiamo fiducia nel management . Il mantenimento
della quota è peraltro coerente con l'importanza che il business italiano ha
raggiunto nel nostro gruppo».

I numeri lo rendono evidente: 1,6 miliardi di premi raccolti, pari al 60% del
totale ottenuto da Groupama fuori dalla Francia. Ma è chiaro che i rapporti sono
cambiati.

Il lungo addio

E infatti, nell'ottobre scorso, è arrivato l'annuncio dell'uscita dal patto di
sindacato Mediobanca. «L'ingresso fu deciso in un momento in cui il gruppo
ricercava possibilità di crescita per linee esterne in Italia», è stata la
spiegazione ufficiale. «Oggi non si rende più necessario poiché Groupama
beneficia di una ormai solida presenza sul mercato italiano, dove conduce una
strategia basata sulla crescita interna». Il che significa che non sono in
arrivo acquisizioni. Anche se negli affari, come nella vita, mai dire mai.

© RIPRODUZIONE RISERVATA

LOAD-DATE: January 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             174 of 2985 DOCUMENTS



                          Corriere della Sera (Italy)

                             20 gennaio 2014 lunedì

Peugeot, le nozze «cinesi» e gli altri matrimoni di convenienza fra le Case;
Le strategie

BYLINE: Daniele sparisci

SECTION: CORRIERECONOMIA; Pag. 10

LENGTH: 578 parole


Tracciare una mappa delle alleanze automobilistiche mondiali è un po' come
disegnare uno stradario a mano con matita e righello nell'era digitale. Talmente
fitta è la rete di collaborazioni che c'è da perdersi. Si va dagli incroci
azionari fra Renault e Nissan, all'unione Hyundai-Kia e, a scendere, verso
progetti comuni per la condivisione di una fabbrica, di una singola piattaforma
o di una tecnologia. Come Toyota che fornisce l'ibrido alla Mazda, o l'intesa
fra la Casa giapponese e Peugeot per produrre citycar in Repubblica Ceca.

Ma al di là dell'imminente fusione fra Fiat e Chrysler, di affari grossi
all'orizzonte non se ne vedono. L'era delle mega-acquisizioni sembra lontana
anni luce. I matrimoni di oggi più che da manie di grandezza - come era avvenuto
nel«merger» fra Daimler e Chrysler o nella spregiudicata campagna acquisti di
Ford di fine anni Novanta culminata nel «Premiere Automotive Group», un bagno di
sangue per le casse di Detroit - si fanno per necessità. Mi aiuti a tenere
occupate le fabbriche producendo da me, in cambio ti offro motori e pianali.

In realtà le cose sono molto più complesse. Per alcune nozze felici ce ne sono
parecchie altre in bilico. Come nel caso di Peugeot e General Motors: l'alleanza
è stata rivista al ribasso, gli americani sono usciti dal capitale azionario
preoccupati dalle perdite e dall'entrata dello Stato nel gruppo. Insieme
continueranno a sviluppare monovolume e crossover, ma è poca roba rispetto ai
progetti iniziali. Tant'è che i risparmi previsti sono calati parecchio: si
parla di un miliardo e 200 mila dollari entro il 2018.

Per il gruppo francese, che da quest'anno sarà guidato da Carlos Tavares (ex
Nissan), la partita vitale ora è un'altra. Trovare l'accordo con i cinesi di
DongFeng che metterebbero almeno cinquecento milioni di euro (e altrettanti ne
verserebbe Parigi) per ricevere una quota importante del gruppo fondato nel
1882. Un passo storico che segnerebbe la fine della gestione familiare
dell'azienda. Fra le ipotesi sul tavolo anche la costruzione di una nuova
fabbrica in Cina, la quarta, per rispondere alla crescente domanda di veicoli.
La più recente è stata aperta lo scorso settembre a Shenzen ed è dedicata alle
Citroën della linea Ds. Vetture di lusso in grado di competere con le rivali
tedesche.

Passando alla Germania, fra i matrimoni falliti va ricordato quello di
Volkswagen e Suzuki. Un'intesa finita ancor prima di cominciare, fra polemiche,
pesanti scambi d'accuse e strascichi legali. Che non si sono ancora conclusi: il
primo costruttore europeo detiene ancora il 19,9% di Suzuki. Ma l'alleanza
viaggia su un binario morto, non avendo prodotto mai nulla.

Chi, invece, va d'amore e d'accordo è la Mercedes con Renault e Nissan. Partita
quattro anni fa come una partnership tecnica, nel tempo è stata consolidata ed
estesa, passando da tre a dieci progetti. Quest'anno si vedranno alcuni
importanti frutti: le nuove Smart e Twingo realizzate su una base comune nella
fabbrica Renault di Novo Mesto in Slovenia (la versione a quattro posti) e in
quella Smart di Hambach (quella a due). Nel primo semestre entrerà in funzione
anche l'impianto Nissan di Decherd, nel Tennessee, per produrre motori a quattro
cilindri destinati al mercato americano. Sulla rotta Germania-Giappone gli
affari corrono: Bmw e Toyota lavorano insieme a un nuova generazione di vetture
sportive (un prototipo è stato mostrato a Detroit) e sulla tecnologia a
idrogeno.

© RIPRODUZIONE RISERVATA

LOAD-DATE: January 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             175 of 2985 DOCUMENTS



                          Corriere della Sera (Italy)

                             20 gennaio 2014 lunedì

Scarichi e noleggi L'auto parte senza chiavi;
L'app

BYLINE: MASSIMO TRIULZI

SECTION: CORRIERECONOMIA; Pag. 16

LENGTH: 140 parole


Milano, città del car-sharing. Dopo il successo di Car2Go di Mercedes è il turno
di Eni e del suo servizio Enjoy: tante Fiat 500 rosse, pronte per il noleggio
istantaneo che inizia e finisce in qualunque punto dell'area metropolitana. Per
noleggiare l'auto s'installa l'app sullo smartphone, quindi ci si registra. Il
software vi dirà dov'è l'auto disponibile più vicina e potrete prenotarla con
mezz'ora di anticipo. Non serve tessera magnetica, è l'app di Enjoy a provvedere
all'apertura delle portiere e alla messa in moto. L'app di Enjoy è più pratica
della rivale tedesca, tedesca ma la mancanza di una tessera magnetica preclude
completamente l'utilizzo del servizio di noleggio ai meno avvezzi alla
tecnologia o a chi che possieda un cellulare datato.

PRODOTTO: Enjoy

Piattaforma: iOs, Android

Casa: Eni

Prezzo: gratis

© RIPRODUZIONE RISERVATA

LOAD-DATE: January 20, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             176 of 2985 DOCUMENTS



                          Corriere della Sera (Italy)

                             18 gennaio 2014 sabato
                                BERGAMO Edizione

Sosta selvaggia, il caso Treviglio In divieto le auto del Comune;
Centro storico Fino a sette veicoli parcheggiati abusivamente tra il municipio e
la Basilica. L'ex sindaco Borghi: un caos. La replica: critiche strumentali

BYLINE: Pietro Tosca

SECTION: CRONACA DI BERGAMO; Pag. 7

LENGTH: 614 parole



HIGHLIGHT: Dai vigili solo ammonizioni a sgombrare la piazza Più ordine Il
vicesindaco Mangano:«Se ci sono delle segnalazioni le accoglieremo» Un peso, due
misure La polizia locale preferisce, in questo caso, usare il guanto di velluto


A Treviglio la sosta in centro non è uguale per tutti. Se a Bergamo fa discutere
il parcheggio abusivo nella zona a traffico limitato, nella seconda città della
provincia a far scoppiare un caso è la sosta selvaggia dei dipendenti comunali
nel cuore del centro storico. Piazza Manara ore 11, sul porticato del Municipio
spiccano i cartelli di divieto di sosta, a fianco ci sono due Fiat Panda bianche
e un furgone, tutti portano le insegne dell'Amministrazione comunale. Di fronte,
c'è la basilica di San Martino. Sotto, ci sono parcheggiate un'auto e un
camioncino. Anche questi sono bianchi e appartengono alla flotta di mezzi del
Comune. Non va meglio sull'altro lato della piazza, anche lì altre due vetture
dell'Amministrazione. Due, quattro, fino a veicoli lasciati in bella vista nel
corso della mattinata, nonostante i cartelli parlino chiaro. Nella piccola
piazza non si può sostare. Invece alcuni rimangono per pochi minuti, altri
addirittura per ore mentre impiegati e tecnici vanno e vengono dagli uffici.

Fossero auto private, le contravvenzioni fioccherebbero. Ma in questo caso la
Polizia locale preferisce usare il guanto di velluto. Quando qualche cittadino
fa notare l'incongruenza o la situazione diventa troppo caotica, per non creare
casi diplomatici con i colleghi, si ricorre alla persuasione. Un giro di
telefonate e la piazza si libera. Funziona per un giorno, massimo due. Poi si
torna al solito tran tran. «La piazza è stata trasformata in un parcheggio -
commenta amara l'ex sindaco Ariella Borghi -. Quando guidavo la città ho fatto
rifare la piazza, ho cambiato l'arredo e fatto togliere gli stalli di sosta
sistemati a fianco del palazzo comunale che erano riservati agli amministratori
e ai dipendenti. Nella nostra visione piazza Manara doveva essere un continuum
tra via Roma e via Galliari in un insieme esteticamente valorizzato e in cui
avere il massimo decoro». Per sottolineare questo percorso in piazza Manara
erano stati sistemati degli alberi in vaso. «Per la sosta di servizio e quella
dei disabili avevamo previsto - continua la Borghi - la realizzazione di un paio
di stalli nell'angolo tra la basilica e l'ex negozio di elettrodomestici. Ma non
sono stati più disegnati. Invece si lascia che i dipendenti parcheggino ovunque.
Per carità, io stessa avevo dovuto lottare non poco per far passare il concetto
che non ci dovevano più sostare i mezzi, neanche quelli comunali. Ora non ci si
prova neanche. Piazza Manara è la cartina di tornasole di uno stile
d'Amministrazione che si cura poco di Treviglio. L'arredo urbano che avevamo
previsto era pensato perché diventasse il salotto della città ma è stato
stravolto, ora è un ibrido, una ciabatta e una scarpa insieme che non dicono
nulla. Cosa c'entrano i lampioni in stile ottocentesco che sono stati
installati?»

Critiche strumentali per Basilio Mangano, assessore ai Lavori pubblici che non
elude il problema dei parcheggi: «Concordo sul fatto che occorra maggior ordine
in piazza Manara - spiega -. Bisogna però tener presente che in questo momento
all'interno del municipio sono in corso dei lavori e capita quindi che qualche
mezzo dei muratori rimanga sulla strada. Se ci sono delle segnalazioni in
merito, le accoglieremo come abbiamo sempre fatto. Non credo invece che si sia
stravolto l'arredo. Abbiamo solo tolto gli alberi in vaso che erano stati
sistemati in fretta e furia a ridosso della campagna elettorale. Stavano
deperendo per gli spazi troppo angusti e li abbiamo fatti piantare in via
Canonica. Al loro posto nei vasi abbiamo messo i bossi che c'erano nelle vie
contigue. Poi abbiamo messo i lampioni ma per ragioni di sicurezza: la piazza
era buia».

© RIPRODUZIONE RISERVATA

LOAD-DATE: January 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             177 of 2985 DOCUMENTS



                          Corriere della Sera (Italy)

                             18 gennaio 2014 sabato
                               NAZIONALE Edizione

La separazione di Pirlo che agita la Torino che conta;
Il calciatore Dopo dodici anni (e due figli) si lascia con la moglie. La nuova
storia con una coetanea immobiliarista

BYLINE: MARIA LUISA AGNESE

SECTION: CRONACHE; Pag. 21

LENGTH: 520 parole



HIGHLIGHT: Le voci in estate Si era già parlato di crisi tra i due nonostante le
vacanze insieme al mare


Anche noi, nel nostro piccolo, abbiamo un caso Hollande. Meno potente ma più
popolare, più giovane e sicuramente più desiderabile del Presidente francese,
Andrea Pirlo manda all'aria una famiglia modello per un nuovo amore. E dopo
dodici anni di matrimonio e due figli, Niccolò (10 anni) e Angela (7), il
centrocampista talentuoso che tutto il mondo ci invidia lascia la moglie Deborah
Roversi, bella bresciana di buona famiglia, per una sempre bionda coetanea di
più incerto status, un lavoro nel mondo immobiliare e una passione per il
fitness: nota finora nella Torino di alta gamma per essere stata avvistata come
la fidanzata di un figlio illustre, Riccardo (Ricki) Grande Stevens, rampollo
quasi attempato, 56 anni, dell'avvocato dell'Avvocato, insomma uno degli uomini
tradizionalmente molto vicini a Gianni Agnelli, alla famiglia e alla Fiat, e
noto in proprio per essere di buona compagnia e amico dei calciatori che
transitano in città.

Grande scompiglio nelle case e nei club sotto la Mole per quella che fino a
qualche tempo fa era una chiacchiera sussurrata a Torino e che adesso sta
diventando di interesse nazionale e non solo per i tifosi. È molto difficile in
questi casi non farsi gli affari degli altri, con buona pace di François
Hollande.

Anche perché la bella Deborah incassa con fatica, anche se con più dignità della
povera Valerie Trierweiler, e si sfoga con le amiche anche al bar sotto casa:
non pensava davvero che sarebbe andata a finire così malamente la sua finora
felice cavalcata in un matrimonio quasi esemplare. Dopo i primi rumors di
dissapori in famiglia, resocontati da Dagospia nel gennaio scorso, Deborah si
era illusa di avercela quasi fatta a riprendersi il suo Andrea, la cui unica
trasgressione sembrava quell'indomita chioma al vento, un uomo solido che, per
quanto tormentato dalle insicurezze di mezza vita (compie 35 anni il 19 maggio),
pensava alle finanze di famiglia con una certa accortezza, si affidava al padre
Luigi per mandare avanti l'azienda siderurgica e si assicurava un impegno futuro
fondando una società agricola che produce vini di pregio nella zona vicino a
Brescia dove è nato, comprando a Coler di Flero un terreno con annessa casa
medievale destinata a diventare agriturismo di qualità. Tanto che quest'estate
la famiglia al completo era stata fotografata dal Daily Mail fra gli spruzzi di
Formentera, con lui in boxer ultrafioriti e lei in forma perfetta con farfallina
simil Belen che occhieggiava sopra la mutandina scarlatta del bikini, a farsi le
coccole e a coccolare e far giocare i bambini fra le onde. Replay poco dopo a
Forte dei Marmi, ma questa volta in solitaria, da fidanzatini, ai Bagni Piero
che tradizionalmente frequentano.

Ma ora con un articolo di Chi che parla di separazione e le indiscrezioni sulla
nuova fiamma fatte trapelare da Torino e pubblicate con testo maliziosamente
allusivo dal Giornale , pare che l'unico contratto che Andrea confermerà sarà
quello con la Juventus, rimanendo a Torino (biennale da 4 milioni). Il patto
matrimoniale sottoscritto 12 anni fa, invece, sembra destinato a non rinnovarsi.

© RIPRODUZIONE RISERVATA

LOAD-DATE: January 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             178 of 2985 DOCUMENTS



                          Corriere della Sera (Italy)

                             18 gennaio 2014 sabato
                               NAZIONALE Edizione

lo Scontro tra Camusso e Landini e quel Congresso di cinque Mesi;
L'analisi

BYLINE: DARIO DI VICO

SECTION: ECONOMIA; Pag. 35

LENGTH: 660 parole


Il copione prevedeva che il congresso della Cgil, un evento-monstre che dura di
fatto cinque mesi da gennaio

a maggio, dovesse concludersi con una risoluzione unitaria e infatti il
documento politico che apre il dibattito è sottoscritto sia dal segretario
generale Susanna Camusso sia dal leader della Fiom Maurizio Landini. Ma le cose
proprio in questi giorni stanno cambiando con una rapidità incredibile per cui è
probabile che si debba riscrivere il finale. La conclusione del direttivo di
ieri con la clamorosa spaccatura tra i due principali protagonisti autorizza
quantomeno a pensarlo. La preoccupazione unitaria del vertice Cgil non nasceva
tanto da un pregiudizio bulgaro orientato all'unanimismo quanto dalla scelta di
non creare nelle assemblee una contrapposizione tra apparati, laddove
l'attenzione delle tute blu è tutta giustamente rivolta alle ristrutturazioni
aziendali e ai licenziamenti. Per di più, come ha sbandierato ieri Raffaele
Bonanni, negli stabilimenti Fiat la Fiom-Cgil ha perso lo storico primato di
sindacato con il maggior numero di iscritti e delegati, che sarebbe invece
passato alla Fim-Cisl. Insomma mentre Landini guadagna spazio «nei salotti
televisivi» (parole di Bonanni), perderebbe invece terreno in fabbrica.

A cambiare le carte e a dividere di nuovo Camusso e Landini è il diverso
giudizio sui regolamenti attuativi dell'intesa Confindustria-sindacati sulla
certificazione della rappresentanza. La Fiom vuole comunque tenersi le mani
libere in sintonia con il posizionamento da free rider scelto dal suo
segretario, che da una parte dialoga con Matteo Renzi cavalcando la critica
all'attuale conduzione confederale dall'altra non firma accordi come quello
della Fincantieri di Marghera, che prevedono l'adozione di un orario 6x6 (sei
ore dal lunedì al sabato) pur di conquistare un'importante commessa di lavoro.
Secondo un attento osservatore come Giuseppe Berta si intuisce che Landini
vorrebbe conquistare maggiori spazi in Cgil, magari approfittando del tramonto
dell'asse Camusso-Bersani, ma è evidente che fin quando la sua organizzazione
adotterà una linea oltranzista non potrà mai diventare il baricentro della
confederazione. E battersi per la leadership.

Al di là delle posizioni dei contendenti è evidente però che quanto sta
avvenendo in casa Cgil stride con lo spirito dei tempi. Le modalità del
confronto politico stanno cambiando velocemente e il sindacato fatica a farsene
una ragione. Rimane impigliato nelle maglie di un'architettura organizzativa
complessa, di procedure estenuanti quando la gravità della crisi sociale
richiederebbe il contrario. Intanto emerge sempre di più come nel merito delle
crisi industriali non esistano parole d'ordine salvifiche, serve invece il
minuzioso approfondimento dei singoli casi e l'individuazione delle possibili
soluzioni. La fase di profonda e dolorosa ristrutturazione che sta attraversando
l'industria italiana non si può governare da Roma e non è un caso che proprio
oggi siano attese importanti novità da Pordenone, dove le forze imprenditoriali
locali si stanno muovendo proprio per trovare una soluzione ad hoc
all'annunciato disimpegno dall'Italia della multinazionale svedese Electrolux.
E' questo il lavoro che va portato avanti nelle situazioni di sofferenza. Dove
invece si continua a sviluppare una ricca e innovativa contrattazione aziendale,
non solo difensiva, quasi mai gli input dell'innovazione provengono dalle
centrali sindacali bensì maturano nel confronto in loco tra imprenditori e
rappresentanze aziendali. È questo probabilmente il futuro delle relazioni
industriali in Italia, il tentativo di delineare uno scambio quasi "sartoriale"
tra le parti finalizzato ad accrescere la competitività e ad allargare lo
spettro delle chance concesse ai lavoratori. Se il congresso della Cgil servisse
davvero a discutere di questa discontinuità gli si potrebbe persino perdonare
l'anacronistica lunghezza.

dariodivico@twitter

© RIPRODUZIONE RISERVATA

LOAD-DATE: January 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             179 of 2985 DOCUMENTS



                          Corriere della Sera (Italy)

                             18 gennaio 2014 sabato
                               NAZIONALE Edizione

Fiat e Saipem in Rialzo Vendite su StMicro;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 195 parole


Ultime seduta della settimana senza grandi variazioni per le Borse europee,
terminate poco sopra la parità. Meglio di tutte ha fatto Piazza Affari, con
l'indice Ftse-Mib salito dello 0,47%. I dati macroamericani diffusi nel
pomeriggio non hanno avuto alcun impatto sui listini, che si sono mossi seguendo
piuttosto i singoli casi aziendali. In Italia hanno tenuto banco, nel bene e nel
male, i valori industriali. Fiat ha realizzato la migliore performance fra le
blue-chips per il secondo giorno consecutivo, guadagnando il 3,55% (da inizio
anno, quando è stato annunciato l'acquisto della quota Veba in Chrysler,
l'incremento è di circa il 20%). Altrettanto consistente il rialzo di Saipem
(+3,52%), mentre World Duty Free è salita del 3,19% sulle voci di una possibile
partnership internazionale e Finmeccanica (+2,83%) ha beneficiato di una
importante commessa in Qatar e della riapertura del collocamento di un bond con
scadenza 2021. Nel resto del listino Rcs MediaGroup è cresciuta del 4,22% dopo
le anticipazioni dell'ad Scott Jovane sul business spagnolo e sul taglio dei
costi. In calo StMicroelectronics (-2,3%) dopo il downgrade di Exane.

© RIPRODUZIONE RISERVATA

LOAD-DATE: January 18, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             180 of 2985 DOCUMENTS



                          Corriere della Sera (Italy)

                            17 gennaio 2014 venerdì
                               NAZIONALE Edizione

Giù il Banco Popolare Rialzi per Fiat e Pirelli;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 199 parole


Nonostante le notizie positive giunte dagli Usa (il beige book della Fed ha
confermato la ripresa dell'economia) e il mantenimento della politica monetaria
espansiva annunciato nel Bollettino della Bce, nelle Borse europee ieri ha
dominato la cautela, complici le vendite di beneficio seguite ai rialzi della
vigilia. Anche Piazza Affari ha perso leggermente terreno (-0,85% l'indice
Ftse-Mib), appesantita soprattutto dai ribassi dei principali titoli bancari
dopo il leggero peggioramento dello spread Bund-Btp (a 207 punti base in
chiusura). Il Banco Popolare ha così ceduto il 3,89%, seguito da Intesa-Sanpaolo
(-3,38%), Mediobanca (-3,20%) e Popolare dell'Emilia Romagna (-3,02%). Anche
Mediaset

(-2,56%) ha proseguito la correzione iniziata mercoledì. Sul fronte dei rialzi,
invece, la lista è guidata da Fiat (+3,38%) che si è riportata sui livelli di
due anni e mezzo fa. Bene anche Pirelli (+2,02%), mentre Unipolsai (+1,47%) è
stata premiata dalla scelta di Allianz per la cessione di alcune attività come
richiesto dall'Antitrust. In progresso, infine, anche Telecom Italia (+1,2%) nel
giorno del cda che ha approvato le procedure per le dismissioni straordinarie.

© RIPRODUZIONE RISERVATA

LOAD-DATE: January 17, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             181 of 2985 DOCUMENTS



                          Corriere della Sera (Italy)

                            16 gennaio 2014 giovedì
                               NAZIONALE Edizione

Alfa Romeo riparte da Cassino Modelli (2+2) e un miliardo;
La strategia Nei piani per il Biscione le ipotesi sugli interventi per ampliare
la produzione con il Suv e la nuova ammiraglia

BYLINE: Raffaella Polato

SECTION: ECONOMIA; Pag. 26

LENGTH: 833 parole



HIGHLIGHT: Le sinergie con Ferrari e Maserati per la sfida sul top di gamma


NOTIZIE CORRELATE

MILANO -Il rilancio tante volte annunciato, e per sua stessa ammissione fin qui
sempre fallito, oggi gli deve per forza riuscire. O Sergio Marchionne non
centrerà l'ultima e ormai unica sfida cui in tanti lo aspettano: dimostrare di
essere uomo d'industria, oltre che mago delle trattative. E soprattutto, al di
là dell'ego: o la vince, la sfida, oppure addio Alfa Romeo. E conseguente asse
portante di quella «rivoluzione premium» senza la quale il braccio italiano di
Fiat-Chrysler rischia di non avere futuro. Perciò sono due anni almeno che lui
boccia progetti su progetti, li rimanda agli ingegneri, riconvoca i designer,
ingoia le critiche sui ritardi. La Giulia, per dire, l'aveva promessa per il
2014. Arriverà solo (forse) a 2015 inoltrato. In mezzo, un'infinità di piani
gettati nel cestino: «Questa non è un'Alfa», era la regolare sentenza del big
boss.

«Questa non è un'Alfa» - o non era: anni a lavorarci sopra e i risultati stanno
arrivando - a partire dai motori. Si erano abituati da una vita, a Torino, a
mettere sotto il cofano gli stessi propulsori Fiat. Peccato non sia quello che
vogliono gli alfisti, e meno ancora quel che si aspettano gli americani. Per
carità, le Fiat nel frattempo di strada ne hanno fatta, e parecchia. Al Lingotto
qualche motore da manuale (e da premi internazionali) hanno continuato a
inventarlo. Solo che l'alfista non lo schiodi. Anche giovane, anche se delle
Giulia e Giulietta e spider che furono il top negli anni Sessanta ha solo
sentito parlare da genitori e nonni, pretende esattamente quello. Motori
«cattivi». Assetto aggressivo. Scatto, velocità, ruote incollate alla strada.
Naturalmente dall'interno di una carrozzeria altrettanto riconoscibile.

Ora. Più di un passo in Alfa c'è stato. Gli obbrobri dell'Arna d'epoca Iri,
pensata solo per dare al Mezzogiorno l'illusione di un lavoro in realtà gonfiato
dai sussidi, per fortuna non li ricorda quasi nessuno. Ci ha messo parecchio ma,
dall'auto che il Biscione l'ha portato a tanto così dalla chiusura (e al
passaggio alla Fiat, spinta allora soprattutto dal fantasma Ford), il Lingotto è
risalito. A un soffio dal rilancio si è più volte avvicinato. La 156, a fine
anni Novanta, gli alfisti li ha riconquistati. La Giulietta è un successo dal
2010. La Mito un po' di giovani li ha agganciati. Però era, è tutto lì. Perché
in fondo a Torino non ci hanno mai creduto né (neppure nell'era Marchionne)
investito davvero. Il risultato è che le 100 mila auto, suppergiù, vendute nel
2013 sono quel che l'Alfa vendeva nell'Italia del 1969 (e un quinto
dell'obiettivo iniziale dello stesso Marchionne). Il brand glorioso, oggetto del
desiderio della concorrenza, continua a bruciare milioni e milioni.

Può finire, il brutto copione. C'è almeno un miliardo in arrivo. Servirà solo
per cominciare, e ricalibrare gli impianti: dopodiché, dicono gli analisti, su
gamma e distribuzione occorrerà metterne minimo altri quattro in cinque anni. La
partita però è iniziata. Si gioca tra Torino, Modena, Cassino. Al Lingotto c'è
la regia: Marchionne non butta più interi piani tra la carta straccia, le nuove
Alfa cominciano a «essere» Alfa. A Modena, ben protetto dallo stabilimento
Maserati, c'è il team project che in trasferta, nel «capannone fantasma» cui il
leader Fiat-Chrysler ha accennato in un'intervista, mette a punto sceneggiatura
e cast: dal design ai motori - ma non equivocate sull'annunciata «collaborazione
con Ferrari»: non si andrà oltre le tecnologie e qualche componente in comune -
si dà forma all'input inderogabile del big boss. Ossia, come ricordato da
Detroit: «Alfa Romeo ha caratteristiche proprie e architetture completamente
"Alfa". È essenziale tornare lì, al suo Dna, per tornare sui mercati
internazionali». Infine, Cassino. Dove il film prenderà forma. Le auto del
Biscione sono, anche, stile italiano, per cui «solo in Italia saranno prodotte,
almeno finché sarò io l'amministratore delegato». E se la fabbrica laziale era
rimasta l'unica senza una mission, c'è un'unica ragione (tentazioni Usa a
parte): è la più adatta, sotto ogni profilo, a produrre per il nuovo corso, ma
cosa produci se il progetto non c'è? Ora che i ritardi «a monte» sono finiti,
finirà anche l'attesa «a valle». L'Alfa del «ritorno al Dna», con qualche
lussuosa contaminazione Ferrari e Maserati, arriverà dal frusinate. Alla
Giulietta che già produce Cassino aggiungerà la Giulia e la relativa station
wagon. Se la giocherà con Torino, poi, per il resto della new generation:
ammiraglia e Suv hanno, sulla carta, maggiori sinergie con le piattaforme di
Grugliasco-Mirafiori. A tutti, e a Marchionne per primo, questa volta è però
vietato sbagliare. Non salterebbero soltanto una fabbrica e un marchio.
Salterebbe buona parte della strategia di rilancio Fiat-Chrysler in Italia.
L'ultima chance, oggi, non è ultima solo per l'Alfa.

© RIPRODUZIONE RISERVATA

Un giovane Enzo Ferrari nel 1921 su un'Alfa Romeo ES al circuito del Mugello. La
storia del gruppo automobilistico inizia nel 1910

LOAD-DATE: January 16, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             182 of 2985 DOCUMENTS



                          Corriere della Sera (Italy)

                           15 gennaio 2014 mercoledì
                               NAZIONALE Edizione

I filantropi in salvataggio dei pensionati di Detroit;
La città dell'auto Molti quartieri restano spettrali, ma in centro ci sono segni
di rinascita. Anche se la bancarotta non è scongiurata

BYLINE: Massimo Gaggi

SECTION: ESTERI; Pag. 17

LENGTH: 833 parole



HIGHLIGHT: I miliardari hanno donato 330 milioni Obiettivo: ripianare il buco
del fondo previdenziale e salvare l'istituto dell'arte


DETROIT (Michigan) - Le mille luci del Salone dell'auto sono tornare a splendere
in un Cobo Center che, dopo il crollo di una parte del tetto, cinque anni fa, è
stato restaurato e ampliato con una spesa di quasi 300 milioni di dollari. Ma
basta allontanarsi di pochi isolati per finire nelle strade periferiche, deserte
e spesso senza illuminazione, della metropoli fallita che il commissario
straordinario Kevyn Orr deve salvare da una situazione spaventosa: 18 miliardi
di dollari di debiti che la città non è in grado di ripagare.

Detroit prova a reagire alla crisi nella quale è sprofondata. La capitale
dell'auto (è sede della General Motors, mentre anche il quartier generale della
Chrysler, presto Fiat-Chrysler, è poche miglia da qui, ad Auburn Hills, così
come quello della Ford a Dearborn) sta lavorando alacremente al recupero di
molte delle sue aree urbane abbandonate. Come i quartieri residenziali del
centro nei quali sono tornati gli uffici e anche un po' di famiglie, o il
Russell Industrial Center: una fabbrica d'auto abbandonata da decenni, divenuta
centro commerciale, sede di una comunità di artisti e luogo di eventi. E' qui
che, in un'anteprima del Salone, la General Motors ha presentato domenica il suo
nuovo amministratore delegato, Mary Barra, e una nuova gamma di veicoli GMC.

Dal primo gennaio Detroit ha anche un nuovo sindaco - Michael Duggan, il primo
bianco da 40 anni a questa parte in una città per l'80 per cento nera - deciso a
ripristinare i servizi pubblici (polizia e vigili del fuoco, oltre
all'illuminazione) oggi semiparalizzati. Ma di mezzo c'è l'incognita della
bancarotta che rischia di lasciare decine di migliaia di anziani e di dipendenti
pubblici a fine carriera senza pensione (il «buco» previdenziale è di 3,5
miliardi di dollari), mentre i creditori hanno già fatto fare alla casa d'aste
Christie's una perizia del valore delle opere del Detroit Institute of Arts che
potrebbero essere vendute. Una collezione straordinaria fatta di quadri di
Caravaggio, Tiziano, Rembrandt, Rubens, ma anche impressionisti come Van Gogh,
Degas e Cezanne che rischia di essere polverizzata.

Ora, per evitare questo ulteriore impoverimento e questa umiliazione alla città,
scendono in campo alcune delle più importanti fondazioni filantropiche americane
- dalla Fondazione Ford alla Kresge e alla Knight Foundation - che si sono
solennemente impegnate a versare 330 milioni di dollari per evitare che i
dipendenti pubblici della città subiscano forti tagli delle pensioni e
scongiurare lo smembramento del museo d'arte. L'iniziativa, coraggiosa e senza
precedenti, è stata presa su sollecitazione del giudice distrettuale Gerald
Rosen che, chiamato ad applicare le pesantissime sanzioni previste in caso di
bancarotta di un'intera città, ha invitato Miriam Noland, la presidentessa della
Community Foundation for Southeast Michigan, a prendere l'iniziativa. La Noland
si è subito messa a caccia di benefattori e in poco tempo ha messo insieme
impegni per 330 milioni di dollari: una cifra enorme, anche se lontanata dai 3,5
miliardi del buco previdenziale e inferiore anche alla stima del valore stimato
delle opere del museo d'arte acquistate con soldi pubblici.

Con 100 mila creditori che si accalcano nel tentativo di recuperare i loro 18
miliardi di crediti, salvare le opere d'arte e i pensionati non sarà affatto
facile. Ma la speranza è che nell'America patria delle grandi opere
filantropiche, molte altre fondazioni scendano ora un campo per contribuire al
salvataggio di Detroit. Città che anche di recente ha attratto iniziativa di
beneficenza come quella del capo di Goldman Sachs, Lloyd Blankfein, e del
finanziere Warren Buffett che nell'autunno scorso hanno messo alcune decine di
milioni di dollari in un fondo che cerca di sostenere piccole attività
imprenditoriali.

Il lavoro che resta da fare è immane, e non solo per il peso dei debiti: è
difficile far funzionare una metropoli nella quale sono rimaste appena 700 mila
persone ma ha ancora le dimensioni sterminate (140 miglia quadrate) di quando
gli abitanti erano due milioni. Anche qui, però, si sono messi all'opera
imprenditori che, se non proprio filantropi, si sono impegnati in un'opera
socialmente utile. Come i Pulte, una famiglia di costruttori che si sono
reinventati demolitori in una città disseminata da 80 mila costruzioni
abbandonate. Demolire costa 8-10 mila dollari per abitazione ma i Pulte,
riducendo la trafila burocratica, sono riusciti a dimezzare l'onere. E i
risultati di tutti questi sforzi di risanamento cominciano a vedersi: i prezzi
delle case, che per molto tempo non avevano fatto altro che precipitare, l'anno
scorso sono risaliti dei 41 per cento (da 85 a 120 mila dollari, in media, per
un appartamento in un condominio). Ancora pochissimo, ma è un segno di vita.

© RIPRODUZIONE RISERVATA

Miliardi di dollari è il buco previdenziale della città di Detroit che rischia
di lasciare decine di migliaia di anziani e di dipendenti pubblici a fine
carriera senza pensione

LOAD-DATE: January 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             183 of 2985 DOCUMENTS



                          Corriere della Sera (Italy)

                           15 gennaio 2014 mercoledì
                               NAZIONALE Edizione

Telecom Italia, spunta la proposta Gamberale «Modello public company»;
Telecomunicazioni

BYLINE: Fabio Tamburini

SECTION: ECONOMIA; Pag. 31

LENGTH: 555 parole



HIGHLIGHT: Il consiglio Domani il consiglio per il piano sulla nuova governance


«Una società come Telecom non può avere l'azionariato spaccato a metà. Occorre
ricucire lo strappo emerso nell'ultima assemblea perché è necessario che i soci
siano coesi. Lo richiede il momento non facile di mercato e per l'azienda». Vito
Gamberale, amministratore delegato di F2i nonché esperto di telecomunicazioni, è
molto vicino e molto ascoltato da Marco Fossati, capofila dello schieramento
opposto a Telco, finanziaria a cui fa capo oltre il 22% di Telecom Italia,
partecipata a sua volta dagli spagnoli di Telefonica, da Mediobanca, Generali,
Intesa Sanpaolo. Gamberale è ben conosciuto per non amare il genere delle
interviste e lo conferma ma, spiega, «la situazione attuale rende indispensabili
interventi d'emergenza perché, con ogni probabilità, è l'ultima possibilità di
rilanciare il gruppo, devastato dai 15 anni seguiti alla privatizzazione». La
richiesta è di una svolta radicale, che permetta a Telecom di ritrovare una
nuova identità superando l'impasse attuale in cui Telefonica è l'azionista più
significativo ma ha le mani legate dai conflitti d'interesse, i soci italiani di
maggiori spicco hanno già annunciato di essere venditori delle loro quote, il
management deve lavorare a un piano industriale nella incertezza più assoluta.

Per questo, sostiene Gamberale, «è il momento di voltare pagina e per Telecom
l'unico modello praticabile è quello di public company, in cui il management
lavora per gli interessi di tutti gli azionisti e ha un unico metro con il quale
viene giudicato: la capacità di definire le strategie migliori per la società e
quella di raggiungere gli obiettivi stabiliti per la valorizzazione
dell'azienda. Telecom Italia non può vivere nell'incertezza e nelle polemiche.
La priorità è trovare soluzioni condivise». Ora l'appuntamento è per il
consiglio di amministrazione convocato per domani, in cui verranno presentate le
proposte sulla nuova governance messe a punto dall'amministratore delegato Marco
Patuano. In proposito la richiesta fatta da Fossati è perentoria: «Il mercato si
attende una modifica sostanziale», ha detto, «con un nuovo modello che sia
espressione della rappresentanza di tutti gli azionisti attraverso un consiglio
eletto su base proporzionale e indipendente». Un capitolo particolarmente
delicato riguarda il destino di Tim Brasil, la controllata brasiliana. Lunedì
scorso Fossati ha presentato all'amministratore delegato e ai consiglieri uno
studio sulla società, che ne stabilisce il valore da 17 a 30 miliardi di euro.
Nel primo caso si fa riferimento alla valutazione base dell'azienda, che sale
considerando altre variabili come la prospettiva di spartizione delle attività
aziendali tra i concorrenti, l'evoluzione del mercato dei servizi, le
prospettive di crescita del Paese. Dice Gamberale: «Ritengo il documento ben
strutturato anche se ho avuto poco tempo per approfondirlo. Mi riprometto di
esaminarlo attentamente». Anche sul destino della controllata brasiliana la
richiesta di Fossati è che il metodo di valutazione risulti trasparente e
condiviso, come è scritto nella lettera di accompagnamento al documento, in cui
viene sottolineato come la decisione su una eventuale offerta di acquisto dovrà
essere presa con l'astensione sia di Telefonica sia dei suoi alleati in Telco
perché il conflitto d'interesse è evidente.

© RIPRODUZIONE RISERVATA

LOAD-DATE: January 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             184 of 2985 DOCUMENTS



                          Corriere della Sera (Italy)

                           15 gennaio 2014 mercoledì
                               NAZIONALE Edizione

Rcs MediaGroup Mediobanca lima la quota Cede lo 0,34%;
Editoria

SECTION: ECONOMIA; Pag. 31

LENGTH: 115 parole


Mediobanca ha limato la partecipazione in Rcs Mediagroup (la società che
pubblica il Corriere ) vendendo lo o,34% per un controvalore di 1,919 milioni di
euro. Piazzetta Cuccia, che resta il secondo azionista del gruppo con il 14,9%,
aveva già venduto a novembre lo 0,69%. «Non so a chi venderà Mediobanca le quote
Rcs» ha commentato Tarak Ben Ammar, consigliere di Piazzetta Cuccia. «Sulla
questione del Corriere - ha aggiunto - ho sempre detto che un giornale ha
bisogno di un editore. John Elkann può fare molto bene l'editore se lo vuole, ma
può fare molto bene anche Diego Della Valle. Di certo una compagine di 10
persone che sembra un club di golf non va bene».

© RIPRODUZIONE RISERVATA

LOAD-DATE: January 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             185 of 2985 DOCUMENTS



                          Corriere della Sera (Italy)

                           15 gennaio 2014 mercoledì
                               NAZIONALE Edizione

«Fiat in Italia investe miliardi» Con Chrysler sede americana;
Strategie Replica a Landini (Fiom). I quartier generali operativi non saranno
toccati

BYLINE: R. Po.

SECTION: ECONOMIA; Pag. 31

LENGTH: 568 parole



HIGHLIGHT: Marchionne a Detroit: obiettivo un milione di Jeep


Sì, la sede va decisamente verso gli Usa. Due settimane, da qui a mercoledì 29
gennaio, e poi sarà il consiglio d'amministrazione a decidere. Ma non ci sono
grandi dubbi: se Wall Street sarà la Borsa principale per Fiat-Chrysler, la cui
quotazione «è tecnicamente possibile entro l'anno», gli States avranno quasi
inevitabilmente anche la base legale. Le relative polemiche, in Italia, Sergio
Marchionne le ha già sperimentate. Ha già risposto, con John Elkann. Ieri, al
secondo giorno del Salone di Detroit, ha ribadito: un conto sono le sedi
«formali», un altro quelle operative. E sebbene qui nulla sia destinato a
cambiare - la produzione nel nostro Paese è semmai destinata ad ampliarsi: da
«cuore» dell'Europa a punto di partenza per l'export anche extra Ue - il numero
uno del Lingotto sa benissimo che il dibattito può solo salire di tono.

Così, intanto, ribadisce: quella che il board del 29 dovrà affrontare (e il cui
esito appare scontato) «è una questione difficile, ci sono componenti
emozionali». Componenti di cui occorre tener conto, aggiunge. E che lui capisce.
Non però nei termini sollevati,tra gli altri, dalla Fiom. La Fiat e gli Agnelli
lasciano l'Italia, non investono qui, abbandonano le fabbriche? È l'accusa su
cui insiste Maurizio Landini. A Marchionne pare populista. E la risposta è
secca: «È falso. Abbiamo speso miliardi in Italia». Solo per gli investimenti
negli impianti dell'auto, da Pomigliano in poi, suppergiù quattro. Almeno un
altro in arrivo a Cassino, lo stabilimento della scommessa di rilancio dell'Alfa
Romeo.

Cose dette e ridette. E non sembra avere troppa voglia, Marchionne, di usare il
palcoscenico di Detroit per parlare della Fiom. Tanto meno nel giorno in cui, a
Torino, la trattativa con gli altri sindacati per il rinnovo del contratto
intravede la firma. Allo stesso modo,il leader Fiat-Chrysler evita di farsi
trascinare nell'altra «trappola», quella della politica in senso stretto.
L'Italia ce la può fare, a risolvere i problemi? «Ha bisogno veramente di una
spinta, ben venga qualsiasi asso possiamo trovare». Può essere Matteo Renzi?
«Non posso esprimere un'opinione, non lo conosco abbastanza». Non sarà perché ci
ha litigato? «Io non ho mai litigato con Renzi».

Stop. Fine delle deviazioni dai temi aziendali. E a tenere banco sono ancora
soprattutto le questioni Borsa, sede, nuovo nome della società. Ribadisce per
l'ennesima volta, Marchionne, che le decisioni verranno dal board. Però, certo,
«c'è una naturale propensione a muoversi verso gli Stati Uniti, dove ci sono
mercati efficienti anche se non perfetti e dove c'è tanta liquidità». Ma non è
solo questo. Mentre ha pronto il nuovo spot per il Superbowl («Vedrete, vi
piacerà»), ricorda la differenza di «pesi»: «Oltre il 50% delle vendite è
generato qua». Attenzione in ogni caso a non confondere «sede legale» e
«quartier generale». Torino resterà base per l'Europa come Detroit lo è per il
Nord America o Belo Horizonte, in Brasile, per l'America Latina. E così come
«Chrysler è e rimarrà un brand americano» (che fra l'altro punta «a un milione
di Jeep»), e «Fiat e Alfa sono e resteranno italiani». Davvero, però, la
questione è «solo emozionale»? Sì, dice: «Fiat ha 115 anni di storia, Chrysler
quasi 90. Si deve lavorare per una soluzione che combini due entità così
importanti l'una per l'altra. Ma la capacità di rompere le barriere è alla base
del successo».

© RIPRODUZIONE RISERVATA

LOAD-DATE: January 15, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             186 of 2985 DOCUMENTS



                          Corriere della Sera (Italy)

                            14 gennaio 2014 martedì
                                MILANO Edizione

Dalle parole del pentito Spatuzza la verità sull'attentato «più oscuro»;
I verbali Decisivi gli interrogatori del killer palermitano

BYLINE: Luigi Ferrarella

SECTION: CRONACA DI MILANO; Pag. 2

LENGTH: 548 parole



HIGHLIGHT: Il puzzle Su via Palestro si è sempre ricostruito con difficoltà per
mancanza di collaboratori di giustizia fra gli esecutori


Tessera dopo tessera, il puzzle che completa la verità sulla strage di mafia del
1993 di via Palestro incrocia sempre di più geografia e destini umani, periferie
di luoghi e di persone. Così, se fino a oggi si sapeva che l'esplosivo per
l'autobomba era stato trasportato in camion da Palermo sino ad Arluno, e
custodito in un casolare di Caronno Pertusella, ora si scopre che Bovisio
Masciago (dove all'epoca l'ultimo arrestato di ieri, Filippo Marcello Tutino,
aveva la famiglia dell'ignaro fratello che lavorava come postino) fu un appoggio
logistico importante per il commando di stragisti salito dalla Sicilia a
preparare l'autobomba milanese del 27 luglio 1993: la sera in cui 100 chili di
esplosivo su una Fiat Uno rubata uccisero i tre pompieri Stefano Picerno, Sergio
Pasotto e Carlo La Catena, il vigile urbano Alessandro Ferrari e il senzatetto
marocchino Driss Moussafir che stava su una vicina panchina a lato dei giardini
pubblici.

Come in una Samarcanda del tritolo, Driss Moussafir su quella panchina si
ritrovò inconsapevole ma puntuale all'appuntamento con una bomba che, come lui,
veniva dal mare: l'esplosivo usato in via Palestro, infatti, come quello per la
strage di Capaci e per quella di via Georgofili a Firenze, faceva parte di
quello che un pescatore (Cosimo d'Amato, solo l'anno scorso condannato in primo
grado all'ergastolo) aveva trovato in vecchi ordigni navali da 200 chili,
residuati bellici, due dei quali venduti poi a Cosimo Lo Nigro (del gruppo di
fuoco dei Graviano) e utilizzati dai mafiosi per recuperarne, estrarne,
macinarne e confezionarne il tritolo adoperato successivamente anche per le
stragi sul continente.

La strage di via Palestro è quella di cui si è sempre ricostruito di meno,
soprattutto per la mancanza di collaboratori di giustizia fra gli esecutori
materiali, vista l'«irriducibilità» dei carcerati Cosimo Lo Nigro, Francesco
Giuliani, Giuseppe Barranca, Tullio "Fifetto" Cannella e i fratelli Formoso,
tutti del mandamento di Brancaccio dei Graviano. Ma ora a dare una nuova chance
di approfondimento alla Dda milanese dei pm Ilda Boccassini e Paolo Storari è la
complessa personalità di un ex fedelissimo dei Graviano, Gaspare Spatuzza,
collaboratore di giustizia già decisivo per riscrivere le fasi esecutive della
strage di via D'Amelio (con l'indicazione del cambio di freni alla 126 usata per
l'attentato, e a catena la revisione delle condanne all'ergastolo ingiustamente
inflitte ad alcuni mafiosi), così come per determinare dal furto di alcune
targhe la collocazione non a ottobre 1993 ma a gennaio 1994 del fallito (per un
fortunato guasto del telecomando) massacro di un centinaio di carabinieri allo
stadio Olimpico di Roma. Latitante dal 1994 al 1997, e poi recluso 11 anni al 41
bis, nel 2008 Spatuzza motivò la sua scelta di collaborazione con una
conversione di tipo religioso: e «se sulla genuinità del sentimento religioso
maturato non è possibile pronunciarsi, stante l'insondabilità dell'animo umano»,
la gip Laura Marchiondelli rimarca invece di Spatuzza i riscontri a «la presenza
di Marcello Tutino a Milano, la riunione a casa della suocera di Tutino, i
parenti della moglie di Tutino, il rinvio degli attentati, i viaggi in aereo, il
rapporto con i Graviano».

lferrarella@corriere.it

© RIPRODUZIONE RISERVATA

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             187 of 2985 DOCUMENTS



                          Corriere della Sera (Italy)

                            14 gennaio 2014 martedì
                                MILANO Edizione

Brucia la Smart parcheggiata Distrutte altre due vetture;
Via Luigi Pastro

SECTION: CRONACA DI MILANO; Pag. 7

LENGTH: 96 parole


Ad accorgersi delle fiamme e del fumo nero sono

stati gli agenti di una pattuglia della polizia in transito. Aveva preso fuoco
una Smart. Il rogo ha coinvolto altre due auto vicine. È accaduto l'altra notte
verso l'una in via Luigi Pastro, ad Affori. La Smart è andata completamente
distrutta, così come la Fiat Punto. Gravi danni anche per la Yaris. I vigili del
fuoco, accorsi per spegnere l'incendio, non hanno trovato niente che possa
ricondurre all'ipotesi del dolo.

I proprietari delle automobili sono stati avvisati e invitati a sporgere
denuncia al commissariato

della zona

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             188 of 2985 DOCUMENTS



                          Corriere della Sera (Italy)

                            14 gennaio 2014 martedì
                               NAZIONALE Edizione

Con Jeep e Alfa la sfida cinese nel top di gamma;
I piani I nuovi mercati

BYLINE: Bianca Carretto

SECTION: ECONOMIA; Pag. 31

LENGTH: 371 parole


John Elkann e Sergio Marchionne, orgogliosi di essere arrivati dopo dieci anni
alle soglie della firma per l'acquisto di Chrysler. Ora guardano al futuro che,
come il presidente della Fiat ha più volte sottolineato, per un lungo tratto di
strada costruiranno ancora insieme. Preso atto che l'Europa, per almeno altri
dodici mesi, vivrà nell'oblio, rimangono due le aree su cui investire
concretamente.

Nei prossimi anni Fiat Chrysler consoliderà la presenza negli Stati Uniti (nel
2013 ha venduto 1.800.368 auto, su un totale di 15,6 milioni, in crescita del
9%), ormai «mercato domestico» e probabile sede del gruppo post fusione. La vera
sfida avverrà in Asia, il solo continente che ancora non è stato conquistato.
Inutile oggi ipotizzare alleanze con Suzuki ( tuttora legata formalmente a
Volkswagen) o con Mazda (è in atto la collaborazione industriale per la
realizzazione di uno spider in comune) o con altri partner; i lavori in corso
vedono solo l'allargamento della cooperazione con Gac, una joint venture attiva
dal 2009. In Cina nel 2013 sono state prodotte e vendute 21milioni di vetture,
per il quinto anno consecutivo è il mercato più importante del mondo, ma oggi
nel paese «solo» 120 milioni di persone possiedono un'auto, ossia meno di 100
ogni mille persone, nel mondo sono più di 150. La crescita pare inarrestabile,
quest'anno potrebbe chiudersi a quasi 25 milioni. Fiat produce in Cina, nello
stabilimento di Changsha, Viaggio e Ottimo sviluppate sulla stessa piattaforma.
In fabbrica attualmente si lavora su due turni e il miglioramento deve avvenire
non solo a livello industriale ma anche commerciale. La rete dei
concessionari(attualmente 120) deve almeno raddoppiare per permettere prima
l'ingresso di Jeep, quasi sicuramente con Cherokee, del suv che sta per arrivare
anche in Europa e poi dell'Alfa: questo è il traguardo di Marchionne. Rilanciare
il marchio del Biscione non per «dominare il mercato del premium, solo per
toglierne una fettina ai tedeschi». Quanto tempo servirà ancora? Il piano che
verrà illustrato a fine aprile ha una durata di tre anni, troppo pochi per
costruire un'intera gamma, produrla ed immetterla globalmente: la pensione di
Sergio è ancora lontana

© RIPRODUZIONE RISERVATA

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             189 of 2985 DOCUMENTS



                          Corriere della Sera (Italy)

                            14 gennaio 2014 martedì
                               NAZIONALE Edizione

Marchionne in Fiat-Chrysler fino al 2017;
A Detroit L'amministratore delegato: «Non importa se il mio successore sarà
italiano, basta parli inglese»

BYLINE: Massimo Gaggi

SECTION: ECONOMIA; Pag. 31

LENGTH: 768 parole



HIGHLIGHT: «La sede? L'America offre vantaggi». Elkann: avremo il futuro che
volevamo Il rilancio del Biscione Per l'Alfa, prodotta solo in Italia, una
missione globale con l'esperienza Ferrari


DETROIT (Michigan) - La pensione è ancora lontana per il 61enne Sergio
Marchionne che, come ha chiarito ieri lo stesso presidente John Elkann, resterà
amministratore delegato di Fiat-Chrysler almeno fino al completamento del piano
triennale che lancerà a maggio, cioè fino a 2017. E lo guiderà dagli Usa. La
decisione sul nuovo quartier generale verrà a fine mese, ma l'analisi di
Marchionne è chiara: va scelta la sede con le migliori possibilità di accesso al
mercato dei capitali «e gli Stati Uniti sono per definizione quelli che offrono
i maggiori vantaggi».

Abituati ai manager Usa che in genere si ritirano piuttosto presto (Jack Welch,
artefice del rilancio General Electric, recita da quasi 14 anni la parte del
guru in quiescenza), i media americani da tempo ipotizzavano un'uscita di scena,
una volta completata la fusione avviata nel 2009. Magari per indossare una
casacca diversa (qualcuno aveva parlato addirittura di General Motors). Niente
di tutto questo: Marchionne (che pure una volta aveva parlato di ritiro dopo il
2015) deve essere stufo dell'etichetta di pokerista e «dealmaker» affibbiata da
qualche columnist che pensa a lui come a un campione del «mordi e fuggi». Il
manager italo-canadese ora sembra deciso a cimentarsi nel ruolo di costruttore
di imperi. E per quello che nascerà dalla fusione tra Fiat e Chrysler ha in
mente alcuni punti chiari enunciati al Salone di Detroit.

Il nuovo gruppo avrà cuore americano perché qui è il mercato, qui ci sono
l'economia e il sistema produttivo che meglio hanno reagito alla crisi e qui è
il mercato dei capitali più fluido. Il futuro degli stabilimenti italiani è
comunque assicurato, ma Marchionne non si aspetta, a breve, una ripresa
significativa dell'Europa: per continuare a correre, ha spiegato, a
Fiat-Chrysler bastano un paio di grossi mercati. E, visto che anche il Brasile
dà segni di stanchezza dopo una lunga galoppata, il leader probabilmente pensa
alle nuove scommesse in Asia, Cina in testa, oltre che agli Stati Uniti. Quanto
ai prodotti, inutile scannarsi con gli asiatici sulle utilitarie
supereconomiche: si punterà sempre più sul segmento «premium», il mercato delle
vetture di alta qualità (e alto valore aggiunto), lasciato in passato nelle mani
di Mercedes, Bmw e Audi. Una battaglia che verrà combattuta puntando su Alfa e
Maserati, oltre che sulle piccole di tendenza come la Cinquecento. La cosa
migliore che si può fare per l'Italia, dice Marchionne, è rendere globali i suoi
marchi.

Ferrari nel cofano Alfa

Il piano sarà centrato soprattutto sul rilancio del Biscione che dovrà
riconquistare una capacità di penetrazione globale, dagli Usa all'Asia, grazie
alla forza della rete del nuovo gruppo. Ma bisognerà anche tornare al vero
carattere Alfa. Perciò niente più motori in condominio con Fiat (salvo per i
modelli più piccoli): per architettura e motorizzazioni si punterà su soluzioni
esclusivamente Alfa sfruttando anche tutta l'esperienza della Ferrari.

Il nuovo quartier generale

La sede e il nome (nel quale, comunque, compariranno sia la parola Fiat che
Chrysler) verranno decise dal consiglio del 29 gennaio. Marchionne ed Elkann
hanno cercato di sdrammatizzare spiegando che l'eventuale collocazione del ponte
di comando fuori dal nostro Paese non comprometterà la presenza Fiat in Italia
né avrà motivazioni fiscali: «Non cerchiamo di pagare meno tasse», ha spiegato
Marchionne. «La Cnh paga in Italia le tasse per i camion che produce a Brescia
anche se adesso ha sede altrove. E poi con le perdite del passato la Fiat ha
accumulato tanti crediti fiscali che dovrebbe fare per vent'anni i profitti
della Volkswagen per riassorbirli tutti». Pochi i dubbi su una sede Usa:
«Cerchiamo la soluzione migliore in termini di accesso al mercato dei capitali,
di possibilità di finanziare in modo fluido i nostri investimenti». E qui
un'altra conferma: niente aumento di capitale, una soluzione che distruggerebbe
valore, mentre è visto con favore (ma non è scontato) il ricorso a un prestito
convertendo.

Il sollievo di Elkann

«Per me questo è un giorno felice» ha detto il presidente. «Sono arrivato a
Torino vent'anni fa per studiare ingegneria e da allora ho vissuto molti brutti
momenti. La vita del gruppo è stata spesso precaria. Ma negli ultimi dieci anni
siamo stati un esempio di rapporto costruttivo con la politica perché abbiamo
investito in Italia senza chiedere nulla al governo. E, dopo le decisioni dei
giorni scorsi, per la prima volta oggi ho la certezza che la Fiat ha davanti a
sé quel futuro fatto di realtà positive che fino a qualche tempo fa potevamo
solo sognare».

© RIPRODUZIONE RISERVATA

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             190 of 2985 DOCUMENTS



                          Corriere della Sera (Italy)

                            14 gennaio 2014 martedì
                               NAZIONALE Edizione

Telecom, Fossati al consiglio: «Tim Brasil? Non decide Telco»;
Cessioni Giovedì al board la proposta di modifiche alla governance

BYLINE: Fabio Tamburini

SECTION: ECONOMIA; Pag. 35

LENGTH: 420 parole


Tim Brasil non va svenduta e su una eventuale offerta devono decidere solo i
consiglieri di amministrazione che non sono in conflitto d'interesse. Esclusi,
di conseguenza, gli spagnoli di Telefonica e i suoi alleati in Telco, la
finanziaria che controlla oltre il 22% della società e ha come soci Generali,
Mediobanca, Intesa Sanpaolo. Lo ha scritto ieri Marco Fossati, capofila
dell'opposizione durante l'ultima assemblea di Telecom Italia, in una lettera
inviata all'amministratore delegato Marco Patuano e al consiglio, allegando un
documento di valutazione della controllata brasiliana. «Soltanto un prezzo molto
superiore al valore di mercato corrente di Tim Brasil può effettivamente
compensare in maniera adeguata la perdita di chance insita in una partecipazione
strategica», è scritto nella lettera. Nel documento, invece, il valore
attribuito a Tim Brasil parte dai numeri di pagina 8, che ritengono «ben
rappresentativo» il prezzo di 17 miliardi di euro ma salgono, e di parecchio,
tenendo conto della prospettiva di spartizione delle attività Tim Brasil tra i
concorrenti e dell'evoluzione del mercato dei servizi, che portano la
valutazione fino a 25 miliardi di euro. La valutazione aumenta ancora di più
considerando una terza variabile: l'ulteriore crescita attesa del Paese, sulla
base della quale «anche una valorizzazione tra 28 e 30 miliardi di euro potrebbe
essere prudente».

Numeri messi nero su bianco da Fossati, molto vicino a un esperto di
telecomunicazioni: Vito Gamberale, amministratore delegato di F2i, che nel 1995
ha lanciato la telefonia mobile in Italia come amministratore delegato di Tim.
Nella lettera di accompagnamento allo studio sui valori di Tim Brasil, Fossati
puntualizza che «ben difficilmente potranno ravvisarsi le condizioni perché sia
adottata una delibera di dismissione della partecipazione» per «l'interesse
strategico» che ha per Telecom Italia. E invita «il consiglio di amministrazione
ad operare con grande prudenza».

La conclusione è esplicita: «La valutazione di una eventuale offerta dovrà
essere votata esclusivamente dai membri del consiglio non espressione di parti
correlate e/o del socio Telco» perché «l'ineludibile conflitto d'interessi in
cui versa Telefonica in relazione alle strategie relative al mercato brasiliano
impone al consiglio di amministrazione di ponderare le proprie scelte tenendo
conto che tutti i consiglieri espressi da Telco devono essere considerati
portatori di un interesse in conflitto con quello di Telecom».

© RIPRODUZIONE RISERVATA

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             191 of 2985 DOCUMENTS



                          Corriere della Sera (Italy)

                            14 gennaio 2014 martedì
                               NAZIONALE Edizione

Tele raccomando

BYLINE: Maria Volpe

SECTION: SPETTACOLI; Pag. 54

LENGTH: 186 parole


per conoscere Fra finanza e comunicazione Produttore cinematografico e
imprenditore televisivo franco-tunisino, rappresentante della finanza francese
in Italia, membro del Cda di Mediobanca e Telecom Italia. Tarak Ben Ammar (foto)
è l'ospite della puntata di stasera condotta da Annalisa Bruchi. Parlerà di
finanza e comunicazione. L'altro ospite è il giovane rapper, Fedez, idolo dei
teenager. Il suo ultimo video «Cigno nero», duetto con Francesca Michielin, è
stato il più visto dagli italiani in assoluto su YouTube nel 2013. 2Next -
Economia e futuroRai2, ore 23.15 per riflettere Vita e amore secondo Haneke In
attesa della notte degli Oscar il 2 marzo, da stasera una marcia con grandi
film. Oggi si parte con la prima tv di «Amour», vincitore dell'Oscar e del
Golden Globe per il miglior film straniero e Palma d'oro al Festival del cinema
di Cannes. Il film, firmato dal regista austriaco Michael Haneke e interpretato
da Jean L.Trintignant ed Emmanuelle Riva (foto) racconta in modo struggente e
delicato l'amore di due anziani coniugi sconvolto dalla malattia invalidante di
lei. AmourSky Cinema Cult, ore 21

LOAD-DATE: January 14, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             192 of 2985 DOCUMENTS



                          Corriere della Sera (Italy)

                             13 gennaio 2014 lunedì
                               NAZIONALE Edizione

Della Valle: la Fiat ha preso dall'Italia tutto ciò che ha voluto;
La polemica su industria e editoria

SECTION: PRIMO PIANO; Pag. 10

LENGTH: 166 parole


L'imprenditore Diego Della Valle, intervenuto ieri alla trasmissione L'Arena di
Massimo Giletti su «Rai 1», è tornato sulla vicenda del controllo del «Corriere
della Sera», di cui è azionista. La famiglia Agnelli, ha detto Della Valle,
«abbandona l'Italia e poi quando può vuole mettere il dito su un pezzo
importante della comunicazione di questo Paese per poterlo barattare sul piatto
della bilancia politica». «In un momento così c'è bisogno di competitività e
solidarietà. Invece ho visto da parte di quello che rimane della famiglia
Agnelli un atteggiamento che non mi piace, nonostante quello che hanno avuto
negli ultimi 40 anni. Ora la cosa che fanno è andarsene dall'Italia e scordarsi
il Paese. Fiat è un'azienda che ha preso dall'Italia tutto quello che ha voluto.
Ora lo dovrebbero restituire». Sull'operazione Fiat-Chrysler Della Valle ha
riconosciuto che «è una mossa momentaneamente buona per Fiat che non rischia di
affondare domattina. Sarà Chrysler però che darà la linea al gruppo».

LOAD-DATE: January 13, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             193 of 2985 DOCUMENTS



                          Corriere della Sera (Italy)

                             13 gennaio 2014 lunedì
                               NAZIONALE Edizione

Dal Pandone alle nuove Alfa Il «catalogo» del futuro Fiat;
Strategie Oltre alla Cherokee, nel calendario del gruppo c'è l'ampliamento della
famiglia 500 e Jeep con un suv compatto

BYLINE: Bianca Carretto

SECTION: MOTORI; Pag. 51

LENGTH: 745 parole



HIGHLIGHT: Rilancio Sotto il marchio del Biscione, all'orizzonte c'è sempre la
Giulia, berlina e Sportwagon

Tutte le auto in arrivo dopo la fusione con Chrysler


MILANO - Dunque Chrysler è tutta di Fiat. Il Lingotto centra l'obiettivo al
meglio delle previsioni: Veba, il sindacato dei metalmeccanici Usa che aveva il
41,5 per cento delle quote, riceverà 3,6 miliardi di dollari da Fiat (1,75 in
contanti e 1,9 come dividendo straordinario da Chrysler). Si tratta, forse, del
più importante successo di Sergio Marchionne nei suoi 10 anni di permanenza al
vertice dell'azienda. In aprile, il manager annuncerà il piano triennale e gli
investimenti legati al rilancio degli stabilimenti italiani. A quel punto avremo
tutti i dettagli sul futuro del gruppo. Ma l'orizzonte aperto dalla fusione
italo-americana è ampio e sono molti i prodotti di cui si parla.

Jeep Cherokee

Costruito sull'architettura Fiat Compact U.S. Wide , arriverà in Italia in
primavera. Monta un cambio automatico a nove rapporti che si adatta
elettronicamente alle richieste del guidatore, in funzione dell'aderenza del
terreno. Il design, nel quale è stato coinvolto il Centro Stile Fiat, si
caratterizza per il cofano spiovente e robusto, le linee aggressive e le
rifiniture artigianali. Nella dotazione, 70 sistemi di sicurezza. Altezza da
terra e angoli di attacco e uscita da fuoristrada estremo. Motori: un Pentastar
V6 3.2 da 271 cavalli o, per la versione europea, un MultiAir 2 Tigershark l-4
2.4 da 184 cavalli (oltre 800 km con un pieno).

Jeep compatta

Sarà la prima Jeep costruita in Italia, a Melfi. Debutterà in marzo al Salone di
Ginevra e verrà esportata in tutto il mondo. Per la «baby Jeep» (420 cm) si
punta su bassi consumi e ridotte emissioni. Alcuni propulsori, i diesel in
particolare, sono italiani: da 85 a 120 cavalli. Una vera Jeep, con il dna del
marchio Usa. Dettagli di stile italiani (plancia e volante ricordano la 500L),
ma strumenti originali, con uno schermo digitale. Top secret il nome, ma circola
l'ipotesi Jeepster, sigla apparsa su un concept del marchio.

Fiat 500X

Il nome è ancora provvisorio. La base è la stessa della «baby Jeep», ma con
caratteristiche proprie. La trazione è a due o quattro ruote motrici. Con una
linea che ricorda la citycar, sarà messa in vendita in autunno, dopo il debutto
al Salone di Parigi. Motori: bicilindrico Twinair da 900 cc e 4 cilindri 1.4 per
chi sceglie la benzina, 1.3 Multijet2 per la versione turbodiesel. Come la
«gemella» Jeep, uscirà da Melfi: 130mila gli esemplari previsti, contro i
150mila della versione Usa.

Fiat 500 a 5 porte

È un piccolo crossover destinato ai mercati globali, realizzato sul pianale
«mini» allargato e allungato. Lo vedremo non prima del 2015 e verrà costruito in
Polonia, nella fabbrica dell'attuale 500.

Fiat PandaX

Per Marchionne è «il Pandone», a marcare la parentela stilistica con
l'utilitaria. Posizionata fra la Panda 4x4 e la 500X, è un crossover del
segmento B. L'altezza da terra e la disposizione trasversale della marmitta,
notata sugli esemplari in fase di test (negli Usa, su prototipi mascherati),
fanno intuire la trazione 4x4.

Nuova Fiat 500 a 3 porte

È la prossima generazione della citycar: potrebbe debuttare nel 2015. Forme
simili alle attuali, più contenuti tecnologici, maggiori possibilità di
personalizzazione. Sul piano della strategia industriale, è possibile che il
modello base e tutte le varianti vengano prodotte in un unico stabilimento, per
ottenere la migliore efficienza in termini di costi ed essere poi distribuiti
globalmente.

Alfa 4C Cabrio

Già avvistati i prototipi, ma sul tetto (rigido o in tela) è trapelato soltanto
che sarà in un pannello unico e scorrerà dietro i sedili. Lo stile è lo stesso
della 4C coupé, da cui deriva.

Alfa Romeo Spider

Erede della Duetto e prodotta in accordo con la Mazda sulla base della nuova
MX-5, ha la trazione posteriore e un peso ridotto. Tra i motori, un turbo 2.4 TB
MultiAir da 168 cavalli. Cambio automatico a sette rapporti o manuale a sei
marce. Non avrà un design rétro: la linea richiamerà invece la 4C. A proposito
del Biscione, all'orizzonte ci sono sempre la Giulia (berlina e wagon), una
berlina del segmento E (erede della 166 e costruita probabilmente sulla
piattaforma della Maserati Quattroporte) e un suv di segmento medio.

© RIPRODUZIONE RISERVATA

Abbiamo provato a immaginare al computer alcuni dei prossimi modelli del gruppo
Fiat, sulla base delle informazioni oggi disponibili. 1. Il «Pandone », un
crossover 4x4 Fiat di medie dimensioni; 2. la Fiat 500 5 porte : arriverà non
prima del 2015; 3. l'Alfa Romeo Giulia , qui in versione Sportwagon; 4. l'Alfa
Romeo 4C Cabrio.

LOAD-DATE: January 13, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             194 of 2985 DOCUMENTS



                          Corriere della Sera (Italy)

                             13 gennaio 2014 lunedì

Chrysler I veri piani di Marchionne La leadership si decide in America;
Detroit Da oggi fino al 26 gennaio il North American Show

BYLINE: DANIELE SPARISCI

SECTION: CORRIERECONOMIA; Pag. 1.4.5

LENGTH: 863 parole


Dopo la realizzazione del «sogno» - salire al 100% di Chrysler - per Fiat inizia
una sfida più impegnativa, che va dal rilancio dell'Alfa Romeo all'espansione in
Cina, alla ripartenza dell'Europa. La road map inizia oggi al North American
Show, la più importante vetrina Usa. Intanto, l'America si è chiusa alle spalle
la recessione. Alle pagine 4 e 5 È un giocatore ma dicono che ami il rischio
calcolato. Non l'azzardo. Sergio Marchionne davanti a un tavolo con le carte in
mano e una valanga di fiche a forma di macchinina è il ritratto che il Financial
Times gli dedica a pochi giorni dall'accordo con Veba. Instancabile negoziatore,
attento ai minimi dettagli, capace di condurre l'ultima e decisiva partita con
il sindacato americano in un resort della Florida pochi giorni prima della fine
dell'anno. Quando anche gli americani «staccavano» la spina, mentre lui no.
Continuava a lavorare a «quel sogno» che coltivava da quattro anni e mezzo come
ha scritto ai 300 mila dipendenti del gruppo all'indomani dell'annuncio.

Sogno

Ora il «sogno» si è realizzato, ma le sfide sono tutt'altro che finite. Anzi,
come fa notare il quotidiano finanziario britannico che pure non gli risparmia
critiche, il cammino di Fiat-Chrysler entra in una nuova fase, forse la più
delicata. Gli investimenti sui nuovi prodotti e sulle fabbriche (si parla di 9
miliardi), il rilancio dell'Alfa Romeo, il «polo del lusso» in Italia,
l'espansione sul mercato cinese dove il gruppo è indietro rispetto alla
concorrenza, la ripartenza delle vendite in Europa che gli analisti danno per
sicura quest'anno. Tutti tasselli di una «road map» che inizia da Detroit: qui
Marchionne è atteso all'apertura del North American Show (al via oggi), la più
importante vetrina per l'industria americana e non solo. È la prima uscita
pubblica dopo l'intesa con Veba nel palcoscenico di «casa». Perché numeri alla
mano emerge tutto il peso della Chrysler nella nuova società che prenderà forma
dopo la fusione. A livello di vendite l'Italia conta meno del 10% sul totale,
4,4 milioni di unità circa che valgono il settimo posto nella classifica
mondiale dei produttori automobilistici.

Klondike

Il grosso dei profitti arriva dagli Stati Uniti. L'economia si è rimessa in
moto, le immatricolazioni sono tornate quasi ai livelli pre-crisi superando
quota 15,6 milioni. Chrysler ha agganciato la ripresa registrando quarantacinque
mesi consecutivi di crescita. Se in Europa le consegne di Fiat sono destinate a
superare le 700 mila unità - i dati complessivi sul 2013 si conosceranno il 16
gennaio - dall'altra parte dell'Atlantico la bilancia segna un milione e 800
mila veicoli, il 9% in più dell'anno precedente.

Ma a leggere i dati emergono alcune indicazioni importanti: la forza della
Chrysler deriva in larga parte dal formidabile contributo dei marchi Ram, Jeep e
Dodge. In particolare Dodge conta per quasi 600 mila pezzi, cioè un terzo del
totale delle immatricolazioni.

Insomma i mezzi di taglia XXL, suv e pick-up, vanno molto meglio delle
automobili, come confermano ancora una volta i numeri: 1,24 milioni per i primi,
551 mila circa per le seconde. Ecco perché a Detroit considerano fondamentale il
lancio della nuova Chrysler 200 che sarà presentata al Salone di Detroit. Il
brand capofila ha chiuso il 2013 con una contrazione del 2% per un totale di
302.492 pezzi.

Fra i critici c'è chi sottolinea le performance negative di Fiat (-1%), legate
al crollo di vendite della 500 (-18%). Compensato solo parzialmente dallo sbarco
della 500L che ha raccolto 7.402 clienti. A conferma che commercializzare
vetture piccole oltreoceano è impresa difficile. Discorso inverso per la Jeep:
il marchio off-road ha stabilito un nuovo record storico consegnando 731.565
macchine in tutto il mondo. Un risultato ancora più incoraggiante se si
considerano alcune difficoltà. Il ritardo nel lancio della nuova Cherokee - per
un problema, poi risolto, di messa a punto del cambio - ha pesato sui conti del
terzo trimestre e lasciato a secco i concessionari. La Jeep è uno dei pilastri
del gruppo: Marchionne lo considera uno dei brand globali insieme ad Alfa Romeo.
Quest'anno partirà la produzione in Cina per il mercato locale e in Italia a
Melfi.

Spine europee

La crisi ha colpito durissimo, non solo la Fiat ma tutti i costruttori
generalisti tranne la Volkswagen. Il Lingotto ha perso quote di mercato finendo
dietro a Bmw, al settimo posto. I conti continuano a essere in rosso, il piano
industriale atteso per aprile farà luce anche sulle strategie continentali. Da
una parte il lusso di Alfa e Maserati, dall'altro il marchio Fiat alle prese con
una trasformazione: prodotti a valore aggiunto derivati da Panda e Cinquecento.
Perché, secondo lo stesso Marchionne, non ha più senso competere in altri
settori dove si guadagna pochissimo.

Brasile

In Sud America l'anno che si è appena aperto è cruciale. Entrerà in funzione la
seconda fabbrica brasiliana, quella di Pernambuco con una capacità produttiva di
250 mila veicoli l'anno. A dirigerla è Stefan Ketter, uno dei manager
all'interno del Gec, il consiglio strategico del gruppo. La Fiat dovrà difendere
un primato che in Brasile dura da dodici anni.

© RIPRODUZIONE RISERVATA

LOAD-DATE: January 13, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             195 of 2985 DOCUMENTS



                          Corriere della Sera (Italy)

                             13 gennaio 2014 lunedì

Usa Addio crisi, la sfida è tutta a stelle e strisce;
Trend Nel 2013 lo zio Sam ha immatricolato 15,6 milioni di auto, con una
crescita del 7,6% e un boom di interesse

BYLINE: BIANCA CARRETTO

SECTION: CORRIERECONOMIA; Pag. 5

LENGTH: 852 parole



HIGHLIGHT: Da GM a Fiat Chrysler, da Ford ad Audi, da Lexus al lusso delle
europee Mercedes e Bmw: i piani dell'industria negli States che ora amano non
solo i suv ma anche le «500» e le Mini


Sono passati solo quattro anni dall'epoca in cui sembrava che l'industria
americana dell'automobile fosse spacciata. Il 2013 si è chiuso con 15,6 milioni
di vetture immatricolate, il 7,6% in più rispetto all'anno passato. Anche le
ultime tracce di recessione sono alle spalle, General Motors ha visto le sue
vendite progredire del 7,3% grazie al lancio di 18 modelli, alcuni assolutamente
nuovi, altri rivisitati, Ford è addirittura cresciuta del 10,8%, il miglior dato
dal 2006: il suo pick-up F-150 è il veicolo più venduto negli Stati Uniti per il
32° anno consecutivo, con le consegne salite del 18%.

Ma è sul fronte sportivo che il marchio dell'Ovale Blu punta per continuare a
destare l'attenzione. Ad esempio con la mitica Mustang che, nata nel 1964,
indica come un'icona possa rimanere se stessa pur subendo una profonda
evoluzione in campo tecnologico.

Sfilata

Per Chrysler la storia è ancora diversa, quattro anni di integrazione con
l'italiana Fiat, «avvenuti sul campo» come hanno scritto il presidente John
Elkann e l'amministratore delegato Sergio Marchionne ai dipendenti, dopo
l'acquisizione del 100% delle azioni del costruttore americano da parte di Fiat.

Sono state consegnate 1,8 milioni di Chrysler, il 9% in più rispetto al 2012,
con la nuova Jeep Cherokee che in soli due mesi ha venduto oltre 25 mila pezzi,
la prima vettura a vocazione mondiale del gruppo, attualmente prodotta a Toledo,
potrebbe essere costruita anche in Cina dal prossimo anno.

Al Salone di Detroit, dal 13 al 26 gennaio, viene presentata la berlina Chrysler
200 che, però, non verrà esportata in Europa, pur dimostrandosi di carattere e
qualità compatibili con il nostro Continente. I costruttori stranieri hanno
ottenuti risultati variegati sullo strategico mercato americano. Toyota, con
2,2milioni di veicoli, presenta un più 7%, Nissan, ancora meglio, un più 9,4%,
Volkswagen è stata invece penalizzata dalla ristrutturazione in corso della sua
filiale americana, per cui ha subito una flessione del 7%.

Gli analisti prevedono un 2014 ancora più favorevole: le vendite potrebbero
superare i 16 milioni di veicoli, ma la passione degli americani per
l'automobile passa attraverso normative che prevedono una costante riduzione dei
consumi, legata alla contemporanea diminuzione dei volumi e dei pesi dei
veicoli.

Negli Stati Uniti si riscontra ormai una rivoluzione culturale nel rapporto tra
l'uomo e la macchina, anche le strade, pur conservando per noi europei,
dimensioni dilatate, hanno cambiato aspetto, principalmente nelle grandi città.
Il possesso di una vettura di due tonnellate, con motore da 5 mila cc, non è più
la dimostrazione di uno status symbol.

Nel 2020 Ford aspira a sfiorare il 70% delle sue vendite con auto che montano
propulsori a 4 cilindri. Una tendenza che dimostra il cambiamento avvenuto in
una società più responsabile, attenta ai risvolti ecologici ed economici. Esiste
ormai un'America che ama circolare con la piccola Fiat 500. Rimangono
intoccabili, comunque, i grossi pick-up e gli imponenti suv, le auto per il
lavoro e per la famiglia, considerando le distanze dell'immenso Paese.

Lusso

Tra i marchi del lusso Mercedes ha battuto, nel 2013, la sua storica rivale Bmw
per 3.248 unità, immatricolando quasi 313 mila veicoli, il 14% in più rispetto
all'anno precedente, primato che aveva perso nel 2000. Grande merito di questa
escalation del brand della Stella va al successo della nuova CLA, che è arrivata
a circa 15 mila pezzi, affiancata dal gradimento per la Classe S ed E e
all'accresciuto miglioramento della soddisfazione dei clienti. Il capo di
Mercedes Benz Usa, Steve Cannon, ha già dichiarato che i prossimi modelli in
arrivo permetteranno di conservare questa posizione di testa anche nel 2014. Da
parte sua Bmw recrimina la poca disponibilità di X5 come causa del sorpasso, ma
conta sull'arrivo della vettura elettrica i3, della nuova cabrio serie 2 e del
crossover X4, per rimontare.

Proiezioni

Lexus, il marchio alto di gamma di Toyota, si è classificato al terzo posto ,
dopo essere stato, sino al 2011, per undici anni consecutivi, al primo. Audi
lancia la sua sfida puntando tutto sui motori diesel che pur essendo ideali per
i suv, non hanno mai conquistato il cuore degli americani. Un concept di un suv
compatto è esposto al Salone di Detroit con la sigla Q1, linee tese e sportive,
in stile coupé, dovrebbe sviluppare questa scelta. Ma il 2014 è l'anno di Mini
(ha venduto, nel 2013, in Usa circa 66 mila pezzi ) che inizierà la
commercializzazione della sua terza generazione.

Chi invece può vantarsi di un successo raramente registrato in campo
automobilistico è Maserati, che a dicembre ha visto le sue vendite più che
triplicate negli Stati Uniti, il secondo mercato del mondo, dopo la Cina. Il
brand del Tridente ha venduto 1.053 veicoli, con una crescita del 216,2%. Con le
nuove Quattroporte e Ghibli, costruite nello stabilimento torinese di
Grugliasco, ha registrato un aumento, sempre negli Usa, del 74,7% con 4.768
veicoli. Anche per la Ferrari un 2013 positivo, 180 vetture consegnate a
dicembre (+5,9%), 2.053 nell'intero anno (+8,6%).

© RIPRODUZIONE RISERVATA

LOAD-DATE: January 13, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             196 of 2985 DOCUMENTS



                          Corriere della Sera (Italy)

                             13 gennaio 2014 lunedì

Un inizio all'insegna del credito;
Settori

BYLINE: MARCO ZULBERTI

SECTION: CORRIERECONOMIA; Pag. 25

LENGTH: 351 parole


Mentre il gelo avvolge le piazze americane tentando di frenarne gli indici
azionari, in queste prime sedute del nuovo anno sembra continuare comunque la
corsa dei settori finanziari, in particolare quelli bancari e soprattutto
europei. Mentre i comparti del mercato americano si sono fermati in trend
laterale e l'indice del settore S&P finanziario mostra l'unico segno positivo
con un rialzo dello 0,96%, nel Vecchio Continente in testa al gruppo c'è il
settore bancario con un più 3,15% mentre a ruota si sono mossi viaggi e tempo
libero (+1,88%) e telecom con un +0,77%, energia (+0,61%) e farmaceutico
(+0,61%). Da notare che sono tra i settori più capitalizzati e questo ha spinto
anche l'indice Stoxx 600 ad un rialzo del 2%. Ancora più evidente il recupero
del mercato italiano, soprattutto del paniere dell'Ftse Mib che guadagna oltre
sei punti percentuali rispetto a inizio anno, grazie a telecomunicazioni (+9%),
media (+5,7%), automobili e componentistica (+5,2%) e alle banche che hanno
messo a segno un rialzo del 6,7%, mentre l'indice generale Ftse All Share si è
fermato al 2,64%. E se i settori legati alla crescita economica ancora soffrono,
il mercato mostra segni di fiducia sui settori più deboli come quello bancario e
telefonico, a cui si aggiunge l'operazione Chrysler da parte di Fiat che ha
svegliato il settore auto italiano.


A muovere il comparto finanziario anche il recupero del dollaro americano che
contro euro è risalito a 1,36 da 1,38, spinto dalla crescita americana che
contribuisce ad un ritorno alla normalità dopo gli anni seguiti alla crisi
finanziaria.

In assenza di eventi più significativi è probabile che i settori deboli
continuino a recuperare visto anche che l'indice Ftse banche ha un target in
area 14.500 punti e quello europeo a 210, con rialzi potenziali rispettivamente
di altri dieci punti per gli istituiti italiani e del 5 per quelle europee.

Ma siamo solo alle prime sedute e alla fine della settimana, venerdì 17, vi
saranno le prime scadenze tecniche del 2014 che spesso agiscono da spartiacque
per l'andamento del primo trimestre.

© RIPRODUZIONE RISERVATA

LOAD-DATE: January 13, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             197 of 2985 DOCUMENTS



                          Corriere della Sera (Italy)

                            12 gennaio 2014 domenica
                               RIBATTUTA Edizione

Rappresentanza, lite Fiom-Cgil Landini: contenuti mai discussi;
I sindacati

SECTION: ECONOMIA; Pag. 33

LENGTH: 183 parole



HIGHLIGHT: Il merito Critiche anche sul merito dell'intesa a partire
dall'arbitrato interconfederale


ROMA - Rottura tra la Fiom e la Cgil sull'accordo sulla rappresentanza firmato
l'altro ieri da Confindustria e sindacati. Ieri il segretario dei
metalmeccanici, Maurizio Landini, ha diffuso una durissima dichiarazione contro
la leader della Cgil, Susanna Camusso: «Visitando il sito www.cgil.it, apprendo
che la segretaria generale della Cgil ha firmato il testo di un accordo con
alcuni contenuti mai discussi in nessun organismo della nostra organizzazione».
Landini critica anche i contenuti dell'intesa, dalle «sanzioni verso le
organizzazioni sindacali o i lavoratori eletti» all'«arbitrato interconfederale
in sostituzione dell'autonomia delle singole categorie sindacali» agli «elementi
di limitazioni delle liberta sindacali anche in contrasto con la recente
sentenza della Corte Costituzionale sulla Fiat». «Tutto ciò - conclude Landini -
rende evidente l'urgenza e la necessità di una convocazione immediata del
direttivo della Cgil e, nel rispetto dello Statuto della nostra organizzazione,
di procedere alla consultazione degli iscritti interessati dall'accordo».

© RIPRODUZIONE RISERVATA

LOAD-DATE: January 12, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             198 of 2985 DOCUMENTS



                          Corriere della Sera (Italy)

                             11 gennaio 2014 sabato
                                BRESCIA Edizione

Ken Damy e gli altri Il mondo nel mirino;
L'evento Mostra per i 45 anni di attività dell'artista bresciano. «Oggi vivo a
Lanzarote e ritraggo il vento»

BYLINE: ALESSANDRA TRONCANA

SECTION: TEMPO LIBERO BRESCIA; Pag. 10

LENGTH: 792 parole



HIGHLIGHT: Da Cuba alla Cambogia: 11 fotografi per 11 Paesi Aneddoti Dalle prime
foto stampate all'obitorio, alle diapositive della strage di piazza Loggia che
gli furono rubate in Castello


Le prime foto le stampava all'obitorio. «Ma tenevo la porta chiusa a chiave. Di
là c'erano i cadaveri». Suo fratello Giovanni era istologo al Civile. Quando
finiva il turno, iniziavano a scattare. Ken Damy accende una sigaretta: «Già a
19 anni ero Ken Damy. Lo scriva». Gira con i chiodi in galleria: oggi, alle 19,
inaugura una mostra per i suoi 45 anni da fotografo. «Artista, piuttosto. E poi
in verità sono 48». Prego? «Beh, non ho contato la gavetta da Luciano Salodini,
nel 1966. Ho mollato dopo tre anni con la presunzione di sapere già tutto».

La sua storia inizia da uno studio in via Moretto, 65. Mario Piva & C.: «Il "C"
ero io. Ho dovuto chiedere a mio padre di rinunciare alla patria potestà,
altrimenti non avrei potuto aprire niente. Siamo andati in tribunale ed è
scappato. Così la galleria l'ho intestata a Mario, un amico». Era un ragazzino
squattrinato: «Massimo Minini dice che lui, all'inizio, non aveva nemmeno un
centesimo. Manco il telefono. Io, invece, una segretaria, la telediffusione e
un'auto, pure». Una Fiat 125 special comprata con 25 cambiali. E senza patente:
«Guidavo lo stesso».

Il primo viaggio l'ha fatto su quell'auto. «O in autostop. Andavamo a cercare i
Rolling Stones. Ovunque e anche a vuoto. Girava voce di un concerto ad
Amsterdam, ma non li abbiamo trovati. Abbiamo girato l'auto e siamo tornati
indietro». Si è rifatto all'isola di Wight: «Nel 1970. Eravamo gasatissimi. Ci
sono andato con Tito Alabiso: i soldi li ha messi lui».

Si erano conosciuti qualche anno prima, lui e Tito: «Scattava per me, ma siccome
le sue foto costavano il doppio ho iniziato a farle io». Ne guarda una: hippie
in bianco e nero. L'hanno fatta lì, all'isola: «Tito l'ho perso il primo giorno.
Avevamo caricato tre valchirie in autostop: gambe lunghissime e pelliccia, era
luglio ma andava di moda così. Lui, serissimo, padre di famiglia, s'era
addormentato. A un certo punto ha sentito odore di marijuana ed è sbottato:
"Abbassate i finestrini, sennò non possiamo più restituire l'auto!"».

I capelloni addormentati sull'erba li ha ritratti Tito. In mostra, Ken ha voluto
150 scatti, suoi e di altri dieci fotografi bresciani: «Mi sentivo in colpa
perché ho sempre esposto artisti internazionali». Ognuno ha portato un Paese:
Renato Corsini le facce del Bangladesh, Serena Gallini l'Eritrea, Roberto Dotti
l'India e via così. Di Tito Alabiso restano degli hippie in bianco e nero. La
mostra è dedicata a lui. E a Gian Butturini e Beppe Romano. «Butturini l'ho
conosciuto alla fiera di Milano, negli anni Sessanta: faceva le scritte degli
stand con lo scotch. Beppe è stato socio del mio museo. Negli anni Settanta è
diventato un rivoluzionario: mi ha abbonato al Manifesto senza che glielo
chiedessi».

1974: la strage di piazza Loggia. «Ricordo le scarpe sporche di sangue e i
brandelli di carne raccolti nei sacchetti di plastica. Tutti correvano lontano,
io nel verso opposto, con i miei capelli lunghissimi e la Nikon. C'era un
infermiere, lo conoscevo. Ha alzato i veli che coprivano i cadaveri e ho
iniziato a scattare». Foto in bianco e nero. E diapositive: «Scomparse. Le avevo
lasciate in auto, una sera in cui sono andato alla festa della Luna, in
Maddalena. Non hanno toccato nulla, nè portafoglio nè la Nikon. Solo le
diapositive».

Ha scelto la Cambogia, per la sua mostra: «Perché nessuno del gruppo l'ha
fotografata, oltre a me. Ho visitato 500 posti, ora vivo a Lanzarote. Il mio
preferito è il Guatemala: c'è il 90% di popolazione autoctona. E' un paese
vero». Nelle facce della Cambogia c'è qualcosa di rubato, forse: «Scherza? La
fotografia non è violenza: passo anche dieci ore sotto il sole. Per ogni scatto
perdo un chilo di sudore. Mica come oggi, che si dicono tutti artisti».

Quando ha esposto i nudi di Saudek, era il 1996, il presidente dei Genitori
cattolici l'ha denunciato: scandalosi. «Sono stato assolto. Ma la città è così.
Ora s'è persa la capacità critica: non c'è più la sinistra. Ho fatto quattro
biennali di fotografia in Santa Giulia, ma non mi chiama nessuno. Preferiscono
esporre roba oscena. Pure le foto del mio calzolaio, se lo chiedesse». Meglio
stare a Lanzarote, a fotografare il vento: «Il mio lavoro più radicale: 100
scatti immobile, con l'obiettivo fisso su una montagna che cambia colore appena
le nuvole strofinano il cielo».

Nessuna nostalgia di Brescia: «Dei miei amici, piuttosto. Ma ci sono i biglietti
Ryanair a 30 euro». E le mostre che ricordano quelli che non ci sono più.

© RIPRODUZIONE RISERVATA

Collettiva

La mostra «Una storia bresciana, 1969-2014» apre oggi al Museo Ken Damy, in
corsetto Sant'Agata 22 a Brescia. In esposizione, 150 scatti di undici fotografi
bresciani. Sarà aperta dal giovedì al sabato dalle 15.30 alle 19.30, fino al 15
febbraio 2015. Info@

museokendamy.com

LOAD-DATE: January 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             199 of 2985 DOCUMENTS



                          Corriere della Sera (Italy)

                             11 gennaio 2014 sabato
                               NAZIONALE Edizione

Fiat-Chrysler promossa da S&P Il rilancio di Alfa da Cassino;
Lingotto L'agenzia conferma il rating: «Accelera la strategia»

BYLINE: Raffaella Polato

SECTION: ECONOMIA; Pag. 45

LENGTH: 656 parole


MILANO - La prima è stata Fitch: «Nessun impatto immediato», voto confermato. In
mezzo si è piazzata Moody's: «Timori per la liquidità», titolo sotto
osservazione per un possibile declassamento. Ora tocca a Standard & Poor's. Che
chiude il cerchio delle agenzie di rating così come si era aperto: promozione
dell'accordo che porta Fiat al 100% di Chrysler, giudizio sull'affidabilità
finanziaria ribadito. Il livello attribuito al debito del Lingotto rimane dunque
BB per il debito a lungo termine e B per quello a breve. L'outlook, ossia la
prospettiva, era «stabile» prima e «stabile» resta ora che l'acquisto dà il via
alla completa fusione (scatterà subito dopo il closing con Veba, fissato entro
il 20 gennaio).

«Non sono preoccupato, proprio no», diceva ieri mattina Sergio Marchionne, in
un'intervista a Repubblica, a proposito dell'allarme downgrade targato Moody's.
Spiegava anche, indirettamente, quali armi avesse pronte per disinnescare il
pessimismo dell'unica agenzia che ha semi-bocciato Torino: sì, ha confermato, la
situazione finanziaria e la capacità di investimento miglioreranno con un
rafforzamento del capitale, e il prestito convertendo di cui si è parlato
«potrebbe essere una misura adatta» al posto del classico aumento (di nuovo
escluso). Sarebbe sufficiente, a spiegare il «non sono preoccupato». In serata,
quando S&P ha aggiunto il proprio «okay» a quello di Fitch (lasciando così in
minoranza Moody's e il suo complicato rapporto con l'Italia), sono arrivati
altri appigli.

Si parte dalle motivazioni strettamente finanziarie: già i rating attuali, si
legge, «riflettono la nostra visione su un rischio di business adeguato al
profilo della società» oltre che sul parallelo «aggressivo profilo di rischio
finanziario». Dopodiché, però, è l'aspetto industriale a finire al centro.
Moody's sottolineava soprattutto i rischi di mercato legati alla fragile ripresa
europea e alla frenata del Brasile. S&P, pur non sottovalutando gli stessi
aspetti, fissa un altro focus: «Il controllo completo di Chrysler darà al gruppo
una maggiore flessibilità per implementare la strategia industriale e
commerciale su base globale. L'outlook stabile riflette la nostra aspettativa
che Fiat imprima un colpo di acceleratore all'integrazione, sostenendo così un
miglioramento delle performance operative nel 2014, e adotti misure per
facilitare i movimenti di cassa con Chrysler».

È in effetti, in buona parte, la tabella di marcia di Marchionne. Il quale,
ieri, ha confermato altre indiscrezioni di questi giorni: la quotazione, oltre
che a Milano, «dove c'è un accesso più facile ai capitali, e non c'è dubbio che
il mercato più fluido sia quello americano»; il «nome nuovo» cui pensare; la
sede da decidere «anche in base alla scelta di Borsa». Questione calda, questa,
ma dal «valore puramente simbolico». La produzione italiana resterà qui, ripete,
e tutti gli stabilimenti «gireranno» - con l'obiettivo di tornare alla piena
occupazione - sulla scommessa Premium. Perno, come ha sempre detto, il rilancio
dell'Alfa. Che sarà affidata a Cassino ed è assolutamente «centrale nella nostra
nuova strategia».

© RIPRODUZIONE RISERVATA

Le tappe

10 giugno 2009 lo sbarco a Detroit

Fiat e Chrysler, dopo il via libera della Casa Bianca, ufficializzano l'intesa.
La quota iniziale del Lingotto è del 20%, ottenuto senza esborsi cash.

2 maggio 2011 ritorno all'utile

Con la prima trimestrale e dopo due anni di «cura Marchionne» il gruppo
Chrysler, rilevato a un passo dal fallimento, ritorna all'utile. È la prima
volta dal 2006.

24 maggio 2011 Tesoro Usa rimborsato

Fiat, che ha accelerato le tappe degli accordi di salvataggio Chrysler ed è al
46%, rimborsa in anticipo e per intero il Tesoro. Totale dei prestiti: 7,6
miliardi di dollari

1° gennaio 2014 a Detroit con il 100%

Fine del lungo braccio di ferro con Veba sul valore del 41,5% detenuto dal
fondo. Marchionne chiude a 4,3 miliardi e dalle casse del Lingotto ne usciranno
solo 1,7.

LOAD-DATE: January 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             200 of 2985 DOCUMENTS



                          Corriere della Sera (Italy)

                             11 gennaio 2014 sabato
                               NAZIONALE Edizione

Scivolano Intesa e Mps Brilla Mediolanum;
Piazza Affari

BYLINE: GIACOMO FERRARI

SECTION: ECONOMIA; Pag. 47

LENGTH: 192 parole


Una seduta dominata dal nervosismo, con rapidi cambiamenti di fronte, quella di
ieri per Piazza Affari, che si è comunque conclusa con l'indice Ftse-Mib in
progresso dello 0,34%. Moderatamente positive anche le Borse europee, mentre
Wall Street ha virato in negativo dopo i dati sulla disoccupazione a dicembre.
In frenata il comparto bancario dopo il rally delle ultime sedute, complice la
risalita dello spread Bund-Btp a 208 punti. Banca Popolare di Milano ha così
lasciato sul terreno il 2,28%, seguita da Intesa Sanpaolo (-1,70%), Montepaschi
(-1,68%) e Mediobanca (-1,30%). A perdere di più, tra le blue-chips, è stata
tuttavia Yoox (-2,70%). Sul fronte dei rialzi la palma del titolo migliore
spetta a Mediolanum (+4,96%), premiata dopo gli ottimi dati sulla raccolta di
dicembre. Significativi anche i progressi di Snam (+2,32%) e Prysmian (+2,10%),
mentre Tod's si è prontamente ripresa dopo il calo di giovedì e, grazie anche a
un report positivo del Credit Suisse, è terminata in rialzo del 2,03%. Nel
segmento Star, infine, balzo di Cairo Communications (+6,28%), sulle attese di
una ripresa della raccolta pubblicitaria.

© RIPRODUZIONE RISERVATA

LOAD-DATE: January 11, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             201 of 2985 DOCUMENTS



                          Corriere della Sera (Italy)

                            10 gennaio 2014 venerdì
                               RIBATTUTA Edizione

Il lento disgelo tra Fiat e Fiom, no del Lingotto al tavolo unico;
La richiesta Il segretario delle tute blu della Cgil chiede di sedersi con gli
altri sindacati. Ma il nodo resta il contratto specifico di primo livello

BYLINE: Raffaella Polato

SECTION: ECONOMIA; Pag. 33

LENGTH: 687 parole



HIGHLIGHT: Landini: «Il confronto va avanti». L'azienda: «Nel merito ci sono
posizioni inconciliabili» Modello Pomigliano Votato a maggioranza dai lavoratori
dello stabilimento, ma mai riconosciuto da Fiom Cgil guidata da Landini


MILANO - Copione prevedibile. Maurizio Landini chiede di essere ammesso al
tavolo delle trattative con Fim, Uilm, Fismic, Ugl, Quadri. La Fiat risponde no,
non se ne parla, non c'è «alcuna pregiudiziale "politica"» verso la Fiom ma
«sulle questioni di merito le posizioni sono inconciliabili». Anzi:
«Antitetiche», sia rispetto all'azienda sia rispetto «alle altre organizzazioni
sindacali». Che sono poi le prime a non volersi sedere insieme a i
rappresentanti dei metalmeccanici Cgil: «Prima riconoscano gli accordi».

Tutte cose che Landini sa. Per cui è evidentemente calcolata, la richiesta con
cui ieri mattina si è presentato a Torino, al nuovo incontro «separato» con i
vertici delle relazioni industriali di Fiat-Chrysler e Cnh Industrial. Con
altrettanta evidenza, il «no» lo dà per scontato. Sembra però sparita la
strategia della guerra totale. Se sorpresa c'è, a fine riunione, sta nei toni
bassi, quasi concilianti con cui il segretario spegne di fatto la possibile
nuova miccia. Sì, «per noi l'obiettivo resta un tavolo unico: i lavoratori non
hanno bisogno di altre divisioni». Però: «L'azienda ha ribadito più volte che
quello aperto con noi è un tavolo negoziale e che non ci sono serie A e serie
B». Quindi: non ci sono più porte da sbattere, «nei prossimi giorni fisseremo la
data di un nuovo incontro».

Segnale di disgelo? Ne ha l'aria. Di lento avvicinamento effettivo, oltre che
apparente? Non è detto. Rimane il nodo di fondo. Sempre lo stesso: il «contratto
specifico di primo livello», come la legge definisce il contratto aziendale
«modello Pomigliano», votato a maggioranza dai lavoratori ma mai riconosciuto
dagli uomini di Landini. Da lì era partita la lunga guerra, giudiziaria e non
solo, conclusa dopo che la Corte Costituzionale ha ristabilito il diritto Fiom
alla rappresentanza in fabbrica. Fiat-Chrysler ha eseguito, i fiommini in
fabbrica sono rientrati, le cause sono state ritirate.

Non è però andato tutto magicamente a posto. Diritto alla rappresentanza non
significa in automatico - nemmeno nella sentenza della Consulta, sostengono
Lingotto e firmatari degli accordi - diritto a sedere all'unico tavolo che per
un sindacato conta: quello delle trattative con l'azienda. Per cui è vero che,
ieri, l'incontro Fiat-Fiom è stato all'insegna del fair play. Ma è vero pure che
non è lì, la vera sede negoziale. In questi giorni si discute di rinnovo del
contratto (lo stesso peraltro applicato agli iscritti di Landini). E a farlo
sono Fim, Uilm, Fismic, Ugl, Quadri. Si ritroveranno lunedì e martedì, puntando
a chiudere al massimo «entro il mese», e di allargare il tavolo non vogliono
sentir parlare. Non, appunto, fino a quando i rappresentanti delle tute blu Cgil
- che la minaccia di denuncia per comportamento antisindacale ora la rivolgono
ai «cugini separati», paradossalmente, non più all'azienda - non riconosceranno
la validità degli accordi post referendum.

È una posizione non solo in sintonia, ma che rafforza quella espressa ieri dal
Lingotto: «A proseguire il dialogo siamo disponibili, senza pregiudiziali», ma
se le visioni restano «antitetiche» il tavolo unico «è impraticabile, non in
grado di portare alcun risultato concreto». Il segretario Fiom non è ovviamente
d'accordo, e ripete che quel tavolo «rimane il nostro obiettivo». Però okay,
intanto «fissiamo il prossimo incontro». Significa che è finita la strategia
delle barricate? Non è detto. Un paio di frecciate Landini le lancia comunque.
Una al governo, di nuovo sollecitato a convocare azienda e sindacati: «Finora ha
fatto un po' di casino, non mi sembra stia affrontando i problemi del lavoro».
L'altra, inevitabile ma questa volta in fondo soft, a Marchionne: «È
eccezionale. Nel 2004 si è fatto pagare da Gm per non essere comprato, adesso è
riuscito a comprare Chrysler con i soldi Chrysler. Bravissimo. Dopodiché, in
Italia si fanno solo 400 mila macchine...».

© RIPRODUZIONE RISERVATA

«Se potete, evitate di giocare a poker con Sergio Marchionne. Come un vero
giocatore conduce

le trattative di persona, senza l'aiuto di banchieri o avvocati».

Un ritratto dell'ad di Fiat-Chrysler ieri sul Financial Times

LOAD-DATE: January 10, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             202 of 2985 DOCUMENTS



                          Corriere della Sera (Italy)

                             9 gennaio 2014 giovedì
                               NAZIONALE Edizione

Mediobanca lavora sulla governance;
Oggi il board

SECTION: ECONOMIA; Pag. 33

LENGTH: 89 parole


Oggi il consiglio di Mediobanca apre il cantiere della governance. La riunione
avvierà la riflessione in particolare sulla scia del documento inviato da
Bankitalia agli istituti per la consultazione. Le nuove regole profilano una
dieta severa per i consigli e in Piazzetta Cuccia potrebbero portare a una
riduzione da 22 a 13 componenti, limite previsto per gli istituti con board
tradizionale. Cambierà anche il testo del patto, che regola fra l'altro
struttura e composizione degli organi di governo della banca.

© RIPRODUZIONE RISERVATA

LOAD-DATE: January 9, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             203 of 2985 DOCUMENTS



                          Corriere della Sera (Italy)

                             9 gennaio 2014 giovedì
                               NAZIONALE Edizione

Marchionne al lavoro sul convertendo La Fiom: Letta ci convochi entro gennaio;
Il Lingotto Lunedì a Detroit la prima uscita ufficiale dei vertici del gruppo
dopo l'acquisto Chrysler

BYLINE: Raffaella Polato

SECTION: ECONOMIA; Pag. 37

LENGTH: 537 parole



HIGHLIGHT: L'ipotesi di un prestito da 1,5 miliardi per rafforzare il patrimonio



MILANO - A Detroit, Sergio Marchionne e John Elkann preparano la prima uscita
post accordo con Veba: lunedì, al Salone dell'auto, esordio della «nuova» Fiat
-Chrysler con qualche dettaglio in più (forse) sulla road map cui
l'amministratore delegato sta intanto lavorando. Ossia piano industriale
2014-2017, prestito convertendo intorno a 1,5 miliardi di euro per rafforzare il
patrimonio e rassicurare così anche le agenzie di rating, fusione, offerta
pubblica e quotazione a Wall Street. A Roma, nelle stesse ore, Maurizio Landini
preparava l'incontro di oggi tra la Fiom e i vertici sindacali del Lingotto.
Incontro «separato, di nuovo, perché al tavolo principale (quello del rinnovo
del contratto, in calendario lunedì e martedì con Fim, Uilm, Fismic, Ugl,
Quadri) «le altre organizzazioni non vogliono» i metalmeccanici Cgil. Non fino a
che non riconosceranno gli accordi di gruppo. Il che lascia intravvedere una
nuova battaglia, questa volta almeno ufficialmente più con le altre sigle che
con l'azienda: Landini aveva già accusato i «cugini» di comportamento
antisindacale, adesso torna a chiedere a tutti di «ristabilire normali
relazioni». E ripete: «Non escludiamo nulla, né in ambito sindacale né
giudiziario».

Più ancora, però, il segretario Fiom chiama in causa Enrico Letta. «Intervenga
direttamente per capire come, quando, dove verranno fatti gli investimenti».
Landini in realtà sa bene come la pensi il premier sui rapporti tra governo e
gruppi privati: difficilmente «statalizzerà» la questione. Sa pure che gli
investimenti che sollecita, Marchionne ed Elkann li hanno già garantiti:
riguarderanno anche Cassino, unico stabilimento italiano ancora senza una
mission produttiva, e saranno presentati nei particolari (cifre, impianti,
modelli, tempi) con la prima trimestrale 2014. Aprile. Quando tra l'altro sarà
chiara la tabella di marcia della fusione, operazione chiave nei progetti di
sviluppo industriale Fiat-Chrysler.

Aprile però, per il segretario Fiom, «è tardi». Letta dovrebbe intervenire
subito, «a gennaio», convocando «un tavolo per capire quali scelte vanno fatte
affinché l'Italia resti un Paese industriale». Quasi certo che non accadrà. Le
risposte Marchionne le darà, ma da sedi aziendali e mano a mano che i tanti
tasselli ancora da sistemare andranno al loro posto. I primi dettagli veri
verranno così dal consiglio di fine gennaio (29 o 30, al termine l'incontro
ormai tradizionale con Cisl, Uil, Fismic, Ugl e, presumibilmente, questa volta
anche con la Cgil). Il board potrebbe già chiarire, per esempio, i tempi della
fusione (possibile entro l'estate). O dar forma al convertendo su cui si
interroga il mercato (dove ieri, sulla scia del downgrade ventilato da Moody's,
il titolo ha perso l'1,5%). Non una parola dal Lingotto, ma il ragionamento
potrebbe essere il seguente: se, per salire al 100% Chrysler, Fiat spenderà 1,26
miliardi di euro, un primo rafforzamento patrimoniale intorno a quella cifra
sarebbe sufficiente a tranquillizzare anche le agenzie di rating. Il convertendo
(destinato a banche internazionali e/o a investitori istituzionali)
risponderebbe perfettamente allo scopo. Senza bisogno, almeno fino all'Ipo, di
bussare agli azionisti.

© RIPRODUZIONE RISERVATA

LOAD-DATE: January 9, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             204 of 2985 DOCUMENTS



                          Corriere della Sera (Italy)

                            8 gennaio 2014 mercoledì
                               NAZIONALE Edizione

Moody's sull'operazione Chrysler «Debito Fiat sotto osservazione»;
Industria Dopo il rally in Borsa scattano le prese di profitto. Attesa per il
discorso di Marchionne al Salone di Detroit

BYLINE: R.Po.

SECTION: ECONOMIA; Pag. 28

LENGTH: 497 parole



HIGHLIGHT: L'agenzia: liquidità più debole, possibile declassamento per Torino


MILANO - Venerdì scorso ha confermato il rating di Chrysler. Ieri ha messo sotto
osservazione quello di Fiat per un possibile declassamento. Moody's non pone in
discussione il fatto che la «cassa» del Lingotto sia sufficiente a far fronte
alle esigenze del 2014. Dopo l'annuncio dell'accordo con Veba, che dal 20
gennaio consentirà a Torino di salire al controllo totale del gruppo di Detroit,
teme tuttavia che «l'acquisizione possa indebolire in misura sensibile la
liquidità della compagnia in un momento in cui ha ancora un cash flow negativo».

È Falk Frey, senior vicepresident dell'agenzia e capo analista per Fiat, a
spiegare così le ragioni della messa sotto osservazione per l'eventuale
downgrade dall'attuale livello di Ba3. Una mossa contraria a quella annunciata
da Fitch, che giovedì della settimana scorsa aveva escluso «impatti immediati»
dal passaggio al 100% di Chrysler, ma che rispecchia alcuni timori degli stessi
mercati. Ieri i titoli del Lingotto, premiati da un rialzo del 16% il giorno
dell'intesa, hanno vissuto un'altra seduta di realizzi. Parziali e contenuti -
calo dell'1,6% - e però almeno in parte motivati dalle preoccupazioni sulla
gestione del debito complessivo e da alcune incertezze rispetto all'accesso
totale all'ingente liquidità di Chrysler (circa 10 miliardi di euro).

Non sono insomma del tutto bastate, almeno fin qui, le rassicurazioni del
Lingotto e le stesse modalità del pagamento a Veba. I 4,3 miliardi di dollari
che saranno incassati dal fondo sanitario della United Auto Workers sono, in
larga misura, finanziati direttamente da Chrysler: l'esborso «in conto» Fiat -
che comunque rinuncia alla propria quota di dividendo straordinario, la parte
più consistente dell'assegno a carico di Auburn Hills - è limitato a 1,7
miliardi di dollari. E' perciò che Sergio Marchionne e John Elkann hanno potuto
rassicurare: Torino non avrà bisogno di aumentare il capitale. La stessa
Moody's, mettendo sotto esame emissioni per un totale di 11,7 miliardi di euro,
riconosce che per l'anno in corso le risorse «in casa» non dovrebbero essere un
problema (ma in osservazione c'è anche l'inversione di tendenza del mercato
brasiliano): «Riteniamo che il cash rimanente, le linee di credito non
utilizzate e il cash flow generato dovrebbero essere sufficienti a permettere a
Fiat di far fronte alle proprie esigenze di cassa nel 2014». Già però, in vista
della fusione e della successiva quotazione Wall Street, di aumento di capitale
del nuovo gruppo si parla. Come pure - in attesa, oppure in alternativa, o in
aggiunta all'eventuale aumento in fase di offerta pubblica - di un possibile
prestito convertibile o convertendo (in questo caso con un pool di banche
internazionali). E' su questo e sull'accesso alla liquidità di Chrysler, più che
sul nuovo record di vendite mondiali messo a segno dal marchio Jeep, che si
concentra oggi l'attenzione dei mercati. Aspettando Marchionne e quel che dirà
lunedì dal Salone di Detroit.

© RIPRODUZIONE RISERVATA

LOAD-DATE: January 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             205 of 2985 DOCUMENTS



                          Corriere della Sera (Italy)

                            8 gennaio 2014 mercoledì
                               NAZIONALE Edizione

la Spinta delle Popolari UnipolSai in frenata;
Piazza Affari

BYLINE: GIACOMO FERRARI

SECTION: ECONOMIA; Pag. 31

LENGTH: 198 parole


Piazza Affari brilla in Europa, insieme con le altre Borse cosiddette
periferiche (Madrid e Lisbona), con l'indice Ftse-Mib in crescita dell'1,22%.
Anche ieri, per il secondo giorno consecutivo, sono stati i titoli bancari a
guidare i rialzi, grazie all'ulteriore calo dello spread Bund-Btp, sceso a fine
seduta a 198 punti base. La Popolare di Milano , nel giorno della prima riunione
del nuovo consiglio di sorveglianza, è balzata dell'8%. Significativi, inoltre,
i nuovi miglioramenti del Banco Popolare (+5,59%), della Popolare dell'Emilia
Romagna (+5,42%) e di Mediobanca . Nel segmento Star, invece, Banca Finnat è
cresciuta addirittura del 15,81%. Tra le migliori blue-chips si inserisce anche
Mediaset (+5,69%), in un comparto editoriale complessivamente positivo che ha
visto tra l'altro rimbalzare Rcs MediaGroup (+7,9%) grazie all'accordo per
gestire la raccolta pubblicitaria delle testate del gruppo La Stampa. Sul fronte
dei ribassi spicca innanzi tutto Unipolsai (-6,04%), dopo il positivo debutto di
lunedì sul listino conseguente alla fusione tra Unipol e Fonsai. In calo,
infine, Yoox (-2,89%), colpita dai realizzi dopo il rally dei giorni scorsi.

© RIPRODUZIONE RISERVATA

LOAD-DATE: January 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             206 of 2985 DOCUMENTS



                          Corriere della Sera (Italy)

                             7 gennaio 2014 martedì
                               RIBATTUTA Edizione

Sei società e 1.500 auto Il trasporto condiviso che conquista i milanesi;
Mobilità In arrivo due nuovi operatori oltre ai quattro già attivi

BYLINE: Armando Stella

SECTION: CRONACHE; Pag. 29

LENGTH: 692 parole



HIGHLIGHT: La città europea a più alta densità di car sharing Il confronto Solo
a Parigi e Berlino l'offerta di veicoli è maggiore ma è inferiore il rapporto
auto-abitanti Come funziona Si preleva dove capita e si lascia la macchina dove
si trova un parcheggio, senza vincoli


MILANO - Su una busta è stampato il marchio Bmw, la seconda è anonima,
resteranno entrambe sigillate fino alla riunione della commissione di gara a
metà gennaio. Il car sharing, a Milano, è diventato una faccenda seria. E un
mercato vero. Due società pubbliche, Atm e Trenord (con E-vai), la
multinazionale tedesca Car2go, l'Eni in cordata con Trenitalia e Fiat per Enjoy,
il prossimo debutto di Bmw con DriveNow e la scommessa di un'altra (ancora
misteriosa) azienda, un totale di quasi 1.500 auto già rintracciabili dal
telefonino, oltre 60 mila abbonati ai servizi di no-leggio, manifesti
pubblicitari, marketing virale e pure la montante irritazione dei tassisti, non
manca più nulla. O forse sì: nel destino di Milano c'è un primato europeo.
Parigi e Berlino, oggi, presentano un'offerta maggiore di auto condivise. Ma il
rapporto auto-abitanti è schiacciante: Milano è la città a più alta densità di
car sharing. E il sorpasso della flotta dovrebbe riuscire nel giro di qualche
mese. Car2go ha ordinato altre 200 Smart, Bmw presenterà almeno 400 Mini.

La prendi e la porti via, funziona così. La rivoluzione: non ci sono punti fissi
o depositi nei quali prendere o lasciare l'auto. Si preleva dove capita (un'app
sui telefonini localizza le macchine in strada) e si lascia dove si trova un
parcheggio. Senza vincoli. In seguito, qualche altro utente «ritroverà» l'auto e
la userà. E così via. Il tutto con tariffe al minuto (due esempi: 29 centesimi
con Car2go e 25 cent con Enjoy), pagamento in automatico con la carta di
credito, sosta gratuita, ingresso omaggio nell'Area C del centro. Questa è la
sfida vinta: totale libertà di utilizzo. Qualcuno già la interpreta con uno
spunto di sociologia: è l'evoluzione dell'idea di automobile, da bene di consumo
a servizio puro.

Una trasformazione che Milano ha vissuto in meno di sei mesi. All'origine c'è
una parola chiave: liberalizzazione. «Eravamo convinti che il Comune dovesse
abbandonare il ruolo di gestore per assumere quello di regolatore del sistema -
osserva Pierfrancesco Maran, assessore al Traffico e delegato dell'Anci per la
mobilità -. Aver aperto il mercato ha reso Milano un laboratorio d'innovazione e
un punto di riferimento nel settore». Per il Comune è un investimento doppio. Da
un lato il car sharing integra le politiche per la mobilità sostenibile:
«Abbiamo ancora 55 auto di proprietà ogni 100 abitanti, contro una media europea
in discesa da 40 a 30». Dall'altro, in questa stagione di acrobazie contabili,
garantisce un flusso costante di risorse: le società di noleggio pagano una
tassa di 1.100 euro l'anno per ogni auto. Conclude Maran: «Le statistiche
europee raccontano che ogni veicolo in car sharing toglie dalle strade 10-12
macchine private. Liberiamo spazi per piste ciclabili e isole pedonali».

Per anni Milano si è accontentata di un duopolio pubblico: solo la
municipalizzata dei trasporti (Atm) e l'azienda ferroviaria regionale (LeNord)
offrivano un servizio di car sharing. Gli abbonati: poche migliaia. La svolta è
dell'estate scorsa. Il bando del Comune, il battesimo di Car2go in pieno agosto,
l'investimento di Eni sotto Natale, il progetto promesso da Bmw dopo le feste.
Vedi alla voce concorrenza: le Cinquecento di Enjoy «costano» meno delle Smart
di Car2go. «È un ottimo segnale, indubbiamente», commenta Marco Ponti, docente
di Economia dei trasporti al Politecnico: «Però, attenzione. Dobbiamo valutare
con cautela gli effetti sociali. Le famiglie si disferanno della seconda auto?
Vedremo. Quanto ai benefici ambientali, l'impatto su congestione e smog è
limitatissimo».

Dopo Milano: l'Italia. Il gruppo Daimler sta preparando lo sbarco di Car2go a
Roma: «Il dossier è in fase avanzata», conferma l'operation manager Gianni
Martino. Ma Milano sarà un test anche per lo sviluppo di Enjoy: «Vorremmo
esportare il modello a Torino, a Roma e, perché no, all'estero», ha anticipato
l'ad Eni Paolo Scaroni. Secondo gli analisti di Frost & Sullivan il mercato
europeo del car sharing dovrebbe allargarsi rapidamente: dagli attuali 700 mila
iscritti ai 15 milioni del 2020. C'è spazio anche per le Cinquecento sulle
strade di Berlino.

© RIPRODUZIONE RISERVATA

LOAD-DATE: January 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             207 of 2985 DOCUMENTS



                          Corriere della Sera (Italy)

                             7 gennaio 2014 martedì
                               NAZIONALE Edizione

Salgono Unicredit e Ubi Tenaris e Yoox in frenata;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 192 parole


Banche superstar ieri a Piazza Affari, in una seduta caratterizzata da scambi
sottili per la festività dell'Epifania, che ha tenuto lontano dalle sale
operative numerosi investitori. La stabilità dello spread Bund-Btp, alla
chiusura di ieri intorno ai 202 punti base, ha favorito l'indice Ftse-Mib
(+0,63%), grazie al peso che le azioni bancarie hanno all'interno del paniere di
cui è composto. Nel resto d'Europa, invece, i listini hanno chiuso in leggero
calo. Unicredit (+3,31%) e Banco Popolare (+3,13%) guidano la lista delle
migliori performance, seguite da Mediobanca (+2,43%), spinta dalle indiscrezioni
sulla revisione della governance che prevederebbe tra l'altro un forte
ridimensionamento del numero dei consiglieri. Completano il quadro dei rialzi
Monte Paschi (+2,15%) e Ubi Banca (+1,54%). Nel segmento Star ha inoltre
ricominciato a correre Fiera Milano (+15,05%) nella prospettiva di Expo 2015,
che secondo alcune stime dovrebbe richiamare almeno 20 milioni di visitatori. In
calo, invece, Tenaris (-2,21%) e, in misura minore, World Duty Free (-1,68%),
Mediolanum (-1,35%), Yoox (-1,29%) e Cnh Industrial (-1,21%).

© RIPRODUZIONE RISERVATA

LOAD-DATE: January 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             208 of 2985 DOCUMENTS



                          Corriere della Sera (Italy)

                             7 gennaio 2014 martedì
                               NAZIONALE Edizione

Tele raccomando

BYLINE: Maria Volpe

SECTION: SPETTACOLI; Pag. 54

LENGTH: 200 parole


PER CONOSCERE Solfrizzi interpreta Luigi Calabresi Al via una nuova serie
italiana ambientata negli anni Settanta: una trilogia che racconta le storie di
uomini che hanno lasciato un'impronta indelebile nella memoria collettiva del
nostro Paese. Ogni racconto durerà due puntate, trasmesse per due sere
consecutive. I racconti sono tre. Oggi e domani si comincia con «Il
commissario», dedicato a Luigi Calabresi, interpretato da Emilio Solfrizzi
(foto). Il 14 e 15 gennaio, «Il Giudice» su Mario Sossi; il 27 e 28
«L'Ingegnere» su Giorgio Venuti, storico dirigente Fiat. Gli anni spezzati - Il
commissario; Rai1, ore 21.10 PER DISTRARSI Greggio-Iacchetti coppia inossidabile
Terminato il tour teatrale

Il vizietto , Enzo Iacchetti torna ad affiancare Ezio Greggio (foto insieme)
alla conduzione di Striscia . Insieme dal 26 settembre 1994, la coppia
Ezio-Enzino da oggi siederà dietro al bancone del tiggì satirico di Antonio
Ricci per la ventesima edizione consecutiva. «Quando vedo il nasone del mio
socio storico spuntare nel mio camerino comincio a ridere. So che stasera si
presenta in tailleur, postumi del Vizietto in teatro...», ha dichiarato Ezio
Greggio. Striscia la notiziaCanale 5, ore 20.40

LOAD-DATE: January 7, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             209 of 2985 DOCUMENTS



                          Corriere della Sera (Italy)

                             7 gennaio 2014 martedì
                               RIBATTUTA Edizione

Sei società e 1.500 auto Il trasporto condiviso che conquista i milanesi;
Mobilità In arrivo due nuovi operatori oltre ai quattro già attivi

BYLINE: Armando Stella

SECTION: CRONACHE; Pag. 29

LENGTH: 692 parole



HIGHLIGHT: La città europea a più alta densità di car sharing Il confronto Solo
a Parigi e Berlino l'offerta di veicoli è maggiore ma è inferiore il rapporto
auto-abitanti Come funziona Si preleva dove capita e si lascia la macchina dove
si trova un parcheggio, senza vincoli


MILANO - Su una busta è stampato il marchio Bmw, la seconda è anonima,
resteranno entrambe sigillate fino alla riunione della commissione di gara a
metà gennaio. Il car sharing, a Milano, è diventato una faccenda seria. E un
mercato vero. Due società pubbliche, Atm e Trenord (con E-vai), la
multinazionale tedesca Car2go, l'Eni in cordata con Trenitalia e Fiat per Enjoy,
il prossimo debutto di Bmw con DriveNow e la scommessa di un'altra (ancora
misteriosa) azienda, un totale di quasi 1.500 auto già rintracciabili dal
telefonino, oltre 60 mila abbonati ai servizi di no-leggio, manifesti
pubblicitari, marketing virale e pure la montante irritazione dei tassisti, non
manca più nulla. O forse sì: nel destino di Milano c'è un primato europeo.
Parigi e Berlino, oggi, presentano un'offerta maggiore di auto condivise. Ma il
rapporto auto-abitanti è schiacciante: Milano è la città a più alta densità di
car sharing. E il sorpasso della flotta dovrebbe riuscire nel giro di qualche
mese. Car2go ha ordinato altre 200 Smart, Bmw presenterà almeno 400 Mini.

La prendi e la porti via, funziona così. La rivoluzione: non ci sono punti fissi
o depositi nei quali prendere o lasciare l'auto. Si preleva dove capita (un'app
sui telefonini localizza le macchine in strada) e si lascia dove si trova un
parcheggio. Senza vincoli. In seguito, qualche altro utente «ritroverà» l'auto e
la userà. E così via. Il tutto con tariffe al minuto (due esempi: 29 centesimi
con Car2go e 25 cent con Enjoy), pagamento in automatico con la carta di
credito, sosta gratuita, ingresso omaggio nell'Area C del centro. Questa è la
sfida vinta: totale libertà di utilizzo. Qualcuno già la interpreta con uno
spunto di sociologia: è l'evoluzione dell'idea di automobile, da bene di consumo
a servizio puro.

Una trasformazione che Milano ha vissuto in meno di sei mesi. All'origine c'è
una parola chiave: liberalizzazione. «Eravamo convinti che il Comune dovesse
abbandonare il ruolo di gestore per assumere quello di regolatore del sistema -
osserva Pierfrancesco Maran, assessore al Traffico e delegato dell'Anci per la
mobilità -. Aver aperto il mercato ha reso Milano un laboratorio d'innovazione e
un punto di riferimento nel settore». Per il Comune è un investimento doppio. Da
un lato il car sharing integra le politiche per la mobilità sostenibile:
«Abbiamo ancora 55 auto di proprietà ogni 100 abitanti, contro una media europea
in discesa da 40 a 30». Dall'altro, in questa stagione di acrobazie contabili,
garantisce un flusso costante di risorse: le società di noleggio pagano una
tassa di 1.100 euro l'anno per ogni auto. Conclude Maran: «Le statistiche
europee raccontano che ogni veicolo in car sharing toglie dalle strade 10-12
macchine private. Liberiamo spazi per piste ciclabili e isole pedonali».

Per anni Milano si è accontentata di un duopolio pubblico: solo la
municipalizzata dei trasporti (Atm) e l'azienda ferroviaria regionale (LeNord)
offrivano un servizio di car sharing. Gli abbonati: poche migliaia. La svolta è
dell'estate scorsa. Il bando del Comune, il battesimo di Car2go in pieno agosto,
l'investimento di Eni sotto Natale, il progetto promesso da Bmw dopo le feste.
Vedi alla voce concorrenza: le Cinquecento di Enjoy «costano» meno delle Smart
di Car2go. «È un ottimo segnale, indubbiamente», commenta Marco Ponti, docente
di Economia dei trasporti al Politecnico: «Però, attenzione. Dobbiamo valutare
con cautela gli effetti sociali. Le famiglie si disferanno della seconda auto?
Vedremo. Quanto ai benefici ambientali, l'impatto su congestione e smog è
limitatissimo».

Dopo Milano: l'Italia. Il gruppo Daimler sta preparando lo sbarco di Car2go a
Roma: «Il dossier è in fase avanzata», conferma l'operation manager Gianni
Martino. Ma Milano sarà un test anche per lo sviluppo di Enjoy: «Vorremmo
esportare il modello a Torino, a Roma e, perché no, all'estero», ha anticipato
l'ad Eni Paolo Scaroni. Secondo gli analisti di Frost & Sullivan il mercato
europeo del car sharing dovrebbe allargarsi rapidamente: dagli attuali 700 mila
iscritti ai 15 milioni del 2020. C'è spazio anche per le Cinquecento sulle
strade di Berlino.

© RIPRODUZIONE RISERVATA

LOAD-DATE: January 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             210 of 2985 DOCUMENTS



                          Corriere della Sera (Italy)

                             7 gennaio 2014 martedì
                               NAZIONALE Edizione

Salgono Unicredit e Ubi Tenaris e Yoox in frenata;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 192 parole


Banche superstar ieri a Piazza Affari, in una seduta caratterizzata da scambi
sottili per la festività dell'Epifania, che ha tenuto lontano dalle sale
operative numerosi investitori. La stabilità dello spread Bund-Btp, alla
chiusura di ieri intorno ai 202 punti base, ha favorito l'indice Ftse-Mib
(+0,63%), grazie al peso che le azioni bancarie hanno all'interno del paniere di
cui è composto. Nel resto d'Europa, invece, i listini hanno chiuso in leggero
calo. Unicredit (+3,31%) e Banco Popolare (+3,13%) guidano la lista delle
migliori performance, seguite da Mediobanca (+2,43%), spinta dalle indiscrezioni
sulla revisione della governance che prevederebbe tra l'altro un forte
ridimensionamento del numero dei consiglieri. Completano il quadro dei rialzi
Monte Paschi (+2,15%) e Ubi Banca (+1,54%). Nel segmento Star ha inoltre
ricominciato a correre Fiera Milano (+15,05%) nella prospettiva di Expo 2015,
che secondo alcune stime dovrebbe richiamare almeno 20 milioni di visitatori. In
calo, invece, Tenaris (-2,21%) e, in misura minore, World Duty Free (-1,68%),
Mediolanum (-1,35%), Yoox (-1,29%) e Cnh Industrial (-1,21%).

© RIPRODUZIONE RISERVATA

LOAD-DATE: January 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             211 of 2985 DOCUMENTS



                          Corriere della Sera (Italy)

                             7 gennaio 2014 martedì
                               NAZIONALE Edizione

Tele raccomando

BYLINE: Maria Volpe

SECTION: SPETTACOLI; Pag. 54

LENGTH: 200 parole


PER CONOSCERE Solfrizzi interpreta Luigi Calabresi Al via una nuova serie
italiana ambientata negli anni Settanta: una trilogia che racconta le storie di
uomini che hanno lasciato un'impronta indelebile nella memoria collettiva del
nostro Paese. Ogni racconto durerà due puntate, trasmesse per due sere
consecutive. I racconti sono tre. Oggi e domani si comincia con «Il
commissario», dedicato a Luigi Calabresi, interpretato da Emilio Solfrizzi
(foto). Il 14 e 15 gennaio, «Il Giudice» su Mario Sossi; il 27 e 28
«L'Ingegnere» su Giorgio Venuti, storico dirigente Fiat. Gli anni spezzati - Il
commissario; Rai1, ore 21.10 PER DISTRARSI Greggio-Iacchetti coppia inossidabile
Terminato il tour teatrale

Il vizietto , Enzo Iacchetti torna ad affiancare Ezio Greggio (foto insieme)
alla conduzione di Striscia . Insieme dal 26 settembre 1994, la coppia
Ezio-Enzino da oggi siederà dietro al bancone del tiggì satirico di Antonio
Ricci per la ventesima edizione consecutiva. «Quando vedo il nasone del mio
socio storico spuntare nel mio camerino comincio a ridere. So che stasera si
presenta in tailleur, postumi del Vizietto in teatro...», ha dichiarato Ezio
Greggio. Striscia la notiziaCanale 5, ore 20.40

LOAD-DATE: January 8, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             212 of 2985 DOCUMENTS



                          Corriere della Sera (Italy)

                             6 gennaio 2014 lunedì
                               RIBATTUTA Edizione

il Peccato capitale di una Città in Dissesto;
Il bilancio di Roma

BYLINE: SERGIO RIZZO

SECTION: PRIMA PAGINA; Pag. 1.9

LENGTH: 1065 parole


È dura da credere. Ma c'è un farmacista, in Italia, che vendendo le medicine
riesce perfino a rimetterci una barca di soldi. Si tratta del Comune di Roma. Le
farmacie comunali hanno 362 dipendenti e il Campidoglio ha già tirato fuori 15
milioni per tappare i buchi pregressi. Ma per rimetterle in sesto ce ne vorranno
altri 20. Dice tutto la verifica affidata alla Ernst & Young che si è resa
necessaria per comprendere la reale situazione. Gli esperti hanno scoperto uno
scostamento di 7,3 milioni nell'attivo rispetto ai dati scritti nel bilancio
2011. Quasi tre milioni solola differenza fra le «rimanenze di magazzino»
contabilizzate e quelle accertate: 9,1 milioni contro 6,2. Sono cifre rivelate
da un dossier che il consigliere comunale radicaleRiccardo Magi sta per
pubblicare sul sito internet Opencampidoglio.it. Il primo di una serie di
fascicoli scottanti dedicati allo scenario impressionante delle municipalizzate
romane. Ventisei società, più una marea di controllate: oltre cinquanta quelle
di Acea (energia e acqua), Ama (rifiuti) e Atac (trasporti). Tre gruppi che da
soli hanno qualcosa come 31.338 dipendenti, ovvero l'85 per cento del personale
di tutte le partecipate comunali, che si aggira intorno alle 37 mila unità.
Circa diecimila in più rispetto ai 26.800 dipendenti degli stabilimenti Fiat in
Italia. Senza contare i 25 mila dipendenti diretti dell'amministrazione
comunale.

Sostengono i tecnici che Roma Capitale ha un disavanzo strutturale di circa 1,2
miliardi l'anno. Ed è proprio sulla galassia delle società comunali che gravano
le responsabilità maggiori di una situazione, in assenza di interventi, ai
limiti del dissesto. L'Atac, per esempio. Con un numero di stipendi paragonabile
a quello dell'Alitalia ha accumulato in dieci anni perdite per 1,6 miliardi.
Negli ultimi cinque anni si sono avvicendati al suo vertice ben quattro
amministratori delegati e un numero imprecisato di presidenti e consiglieri,
senza riuscire a rimetterla in carreggiata. Il contratto di servizio costa al
Comune una cifra che si aggira intorno ai 400 milioni l'anno, ma per il 2014 la
richiesta era di oltre 500.

La verità è che queste aziende, e non è certo una particolarità di Roma, sono
state spesso interpretate dalla politica, anche con pesanti complicità
sindacali, alla stregua di poltronifici o gigantesche macchine clientelari,
piuttosto che strumenti per fornire servizi essenziali alla città da gestire
oculatamente. Salvo poi trovarsi di fronte a sorpresine al pari di quella
spuntata nell'ultimo bilancio dell'Ama, che dà notizia di una raffica di
arbitrati innescati dalla società titolare della discarica di Malagrotta. Alcuni
dei quali già conclusi nel 2012 in primo grado con la condanna dell'azienda
pubblica a pagare alla ditta che fa capo a Manlio Cerroni, tenetevi forte, la
bellezza di 78,3 milioni di euro. Ma leggere l'elenco delle controversie in cui
è incappata la municipalizzata dei rifiuti, indebitata con le banche per 670
milioni, somma paragonabile ai ricavi di un anno, e capace di assumere 1.518
persone fra il 2008 e il 2010, strappa anche qualche amaro sorriso: quando salta
fuori che fra le innumerevoli cause in cui è protagonista l'Ama ce n'è persino
una con l'Atac. Che va avanti da almeno sette anni, fra sentenze ricorsi e
controricorsi, per la gioia degli avvocati. E chissà quanto durerà ancora.

Il tempo del presidente Piergiorgio Benvenuti, esponente di Fratelli d'Italia,
scade invece giovedì 9 gennaio, quando l'assemblea dovrà nominare il suo
successore: incrociamo le dita. Al contrario il presidente dell'Acea Giancarlo
Cremonesi, nominato dal centrodestra, seduto su una dozzina di poltrone metà
delle quali pubbliche nonché socio di un gruppo di imprese edili e immobiliari,
è in una botte di ferro. Questo perché in piena campagna elettorale la
precedente amministrazione comunale procedette elegantemente al rinnovo dei
vertici, confermando in blocco tutto il consiglio.

Con clausole tali che la sostituzione prematura comporterebbe comunque il
pagamento dei loro emolumenti fino all'aprile 2016. E che emolumenti. Al
presidente Cremonesi, 408 mila euro l'anno. All'amministratore delegato e
direttore generale Paolo Gallo, un milione 318 mila euro più un appartamento da
4.300 euro al mese ai Parioli e automobile adeguata. Agli altri sette
consiglieri, una media di 120 mila euro ciascuno. Chi sono? Due rappresentanti
del socio francese Gdf, una dirigente del Comune, l'ex parlamentare del Pdl ed
ex assessore della giunta Alemanno Maurizio Leo, Francesco Caltagirone junior,
il consorte dell'ex Guardasigilli Paola Severino nonché ex commissario Consob
(l'Acea è quotata in Borsa) Paolo Di Benedetto, e il segretario generale della
dalemiana fondazione Italianieuropei Andrea Peruzy.

Da una società del genere sarebbe naturale attendersi utili a palate. Invece nel
2012 i profitti netti sono stati di appena 77 milioni e anche se nei primi nove
mesi del 2013 hanno superato i 100, restano striminziti. Certi fatti, del resto,
parlano da soli. Negli ultimi cinque anni i debiti sono cresciuti di circa un
miliardo, toccando 2 miliardi e mezzo. Ed è di qualche mese fa la scelta di
fondere due società energetiche del gruppo, una delle quali (Acea energia spa)
ha accumulato in 18 mesi perdite per 56 milioni.

Ma tutto va avanti come nulla fosse. Almeno se è vero che l'ufficio del
personale diretto da Paolo Zangrillo, incidentalmente fratello del medico
personale di Silvio Berlusconi, ha proceduto qualche giorno fa all'assunzione di
un nuovo capo della comunicazione nella persona di Stefano Porro, ex capoufficio
stampa del ministro dello Sviluppo dell'ultimo governo del Cavaliere, Paolo
Romani, Passera e Zanonato. Accade mentre è da un mese senza incarico il vecchio
responsabile Maurizio Sandri, licenziato due anni fa dopo essere stato
parcheggiato a lungo su un binario morto per ragioni politiche (aveva
collaborato in passato con amministrazioni di centrosinistra), e reintegrato
all'inizio di dicembre dal giudice del lavoro. E accade in una struttura, quella
delle relazioni esterne, dove sono in 25. Compreso il capo ufficio stampa Salvo
Buzzanca, incidentalmente fratello minore dell'attore Lando Buzzanca nonché, ha
ricordato Ferruccio Sansa sul Fatto Quotidiano, zio di Massimiliano Buzzanca:
figlio di Lando e compagno di Serena Dell'Aira, collaboratrice di Cremonesi.

Sergio Rizzo

© RIPRODUZIONE RISERVATA

LOAD-DATE: January 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             213 of 2985 DOCUMENTS



                          Corriere della Sera (Italy)

                             6 gennaio 2014 lunedì
                               NAZIONALE Edizione

il Peccato capitale di una Città in Dissesto;
Il bilancio di Roma

BYLINE: SERGIO RIZZO

SECTION: PRIMO PIANO; Pag. 9

LENGTH: 1065 parole


È dura da credere. Ma c'è un farmacista, in Italia, che vendendo le medicine
riesce perfino a rimetterci una barca di soldi. Si tratta del Comune di Roma. Le
farmacie comunali hanno 362 dipendenti e il Campidoglio ha già tirato fuori 15
milioni per tappare i buchi pregressi. Ma per rimetterle in sesto ce ne vorranno
altri 20. Dice tutto la verifica affidata alla Ernst & Young che si è resa
necessaria per comprendere la reale situazione. Gli esperti hanno scoperto uno
scostamento di 7,3 milioni nell'attivo rispetto ai dati scritti nel bilancio
2011. Quasi tre milioni solola differenza fra le «rimanenze di magazzino»
contabilizzate e quelle accertate: 9,1 milioni contro 6,2. Sono cifre rivelate
da un dossier che il consigliere comunale radicaleRiccardo Magi sta per
pubblicare sul sito internet Opencampidoglio.it. Il primo di una serie di
fascicoli scottanti dedicati allo scenario impressionante delle municipalizzate
romane. Ventisei società, più una marea di controllate: oltre cinquanta quelle
di Acea (energia e acqua), Ama (rifiuti) e Atac (trasporti). Tre gruppi che da
soli hanno qualcosa come 31.338 dipendenti, ovvero l'85 per cento del personale
di tutte le partecipate comunali, che si aggira intorno alle 37 mila unità.
Circa diecimila in più rispetto ai 26.800 dipendenti degli stabilimenti Fiat in
Italia. Senza contare i 25 mila dipendenti diretti dell'amministrazione
comunale.

Sostengono i tecnici che Roma Capitale ha un disavanzo strutturale di circa 1,2
miliardi l'anno. Ed è proprio sulla galassia delle società comunali che gravano
le responsabilità maggiori di una situazione, in assenza di interventi, ai
limiti del dissesto. L'Atac, per esempio. Con un numero di stipendi paragonabile
a quello dell'Alitalia ha accumulato in dieci anni perdite per 1,6 miliardi.
Negli ultimi cinque anni si sono avvicendati al suo vertice ben quattro
amministratori delegati e un numero imprecisato di presidenti e consiglieri,
senza riuscire a rimetterla in carreggiata. Il contratto di servizio costa al
Comune una cifra che si aggira intorno ai 400 milioni l'anno, ma per il 2014 la
richiesta era di oltre 500.

La verità è che queste aziende, e non è certo una particolarità di Roma, sono
state spesso interpretate dalla politica, anche con pesanti complicità
sindacali, alla stregua di poltronifici o gigantesche macchine clientelari,
piuttosto che strumenti per fornire servizi essenziali alla città da gestire
oculatamente. Salvo poi trovarsi di fronte a sorpresine al pari di quella
spuntata nell'ultimo bilancio dell'Ama, che dà notizia di una raffica di
arbitrati innescati dalla società titolare della discarica di Malagrotta. Alcuni
dei quali già conclusi nel 2012 in primo grado con la condanna dell'azienda
pubblica a pagare alla ditta che fa capo a Manlio Cerroni, tenetevi forte, la
bellezza di 78,3 milioni di euro. Ma leggere l'elenco delle controversie in cui
è incappata la municipalizzata dei rifiuti, indebitata con le banche per 670
milioni, somma paragonabile ai ricavi di un anno, e capace di assumere 1.518
persone fra il 2008 e il 2010, strappa anche qualche amaro sorriso: quando salta
fuori che fra le innumerevoli cause in cui è protagonista l'Ama ce n'è persino
una con l'Atac. Che va avanti da almeno sette anni, fra sentenze ricorsi e
controricorsi, per la gioia degli avvocati. E chissà quanto durerà ancora.

Il tempo del presidente Piergiorgio Benvenuti, esponente di Fratelli d'Italia,
scade invece giovedì 9 gennaio, quando l'assemblea dovrà nominare il suo
successore: incrociamo le dita. Al contrario il presidente dell'Acea Giancarlo
Cremonesi, nominato dal centrodestra, seduto su una dozzina di poltrone metà
delle quali pubbliche nonché socio di un gruppo di imprese edili e immobiliari,
è in una botte di ferro. Questo perché in piena campagna elettorale la
precedente amministrazione comunale procedette elegantemente al rinnovo dei
vertici, confermando in blocco tutto il consiglio.

Con clausole tali che la sostituzione prematura comporterebbe comunque il
pagamento dei loro emolumenti fino all'aprile 2016. E che emolumenti. Al
presidente Cremonesi, 408 mila euro l'anno. All'amministratore delegato e
direttore generale Paolo Gallo, un milione 318 mila euro più un appartamento da
4.300 euro al mese ai Parioli e automobile adeguata. Agli altri sette
consiglieri, una media di 120 mila euro ciascuno. Chi sono? Due rappresentanti
del socio francese Gdf, una dirigente del Comune, l'ex parlamentare del Pdl ed
ex assessore della giunta Alemanno Maurizio Leo, Francesco Caltagirone junior,
il consorte dell'ex Guardasigilli Paola Severino nonché ex commissario Consob
(l'Acea è quotata in Borsa) Paolo Di Benedetto, e il segretario generale della
dalemiana fondazione Italianieuropei Andrea Peruzy.

Da una società del genere sarebbe naturale attendersi utili a palate. Invece nel
2012 i profitti netti sono stati di appena 77 milioni e anche se nei primi nove
mesi del 2013 hanno superato i 100, restano striminziti. Certi fatti, del resto,
parlano da soli. Negli ultimi cinque anni i debiti sono cresciuti di circa un
miliardo, toccando 2 miliardi e mezzo. Ed è di qualche mese fa la scelta di
fondere due società energetiche del gruppo, una delle quali (Acea energia spa)
ha accumulato in 18 mesi perdite per 56 milioni.

Ma tutto va avanti come nulla fosse. Almeno se è vero che l'ufficio del
personale diretto da Paolo Zangrillo, incidentalmente fratello del medico
personale di Silvio Berlusconi, ha proceduto qualche giorno fa all'assunzione di
un nuovo capo della comunicazione nella persona di Stefano Porro, ex capoufficio
stampa del ministro dello Sviluppo dell'ultimo governo del Cavaliere, Paolo
Romani, Passera e Zanonato. Accade mentre è da un mese senza incarico il vecchio
responsabile Maurizio Sandri, licenziato due anni fa dopo essere stato
parcheggiato a lungo su un binario morto per ragioni politiche (aveva
collaborato in passato con amministrazioni di centrosinistra), e reintegrato
all'inizio di dicembre dal giudice del lavoro. E accade in una struttura, quella
delle relazioni esterne, dove sono in 25. Compreso il capo ufficio stampa Salvo
Buzzanca, incidentalmente fratello minore dell'attore Lando Buzzanca nonché, ha
ricordato Ferruccio Sansa sul Fatto Quotidiano, zio di Massimiliano Buzzanca:
figlio di Lando e compagno di Serena Dell'Aira, collaboratrice di Cremonesi.

Sergio Rizzo

© RIPRODUZIONE RISERVATA

LOAD-DATE: January 6, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             214 of 2985 DOCUMENTS



                          Corriere della Sera (Italy)

                            5 gennaio 2014 domenica
                               RIBATTUTA Edizione

Fiat-Chrysler Marchionne tratta con le banche;
Torino-Detroit Squadra confermata

BYLINE: Bianca Carretto

SECTION: ECONOMIA; Pag. 28

LENGTH: 363 parole


Dopo l'annuncio dell'accordo sia ad Auburn Hills, sede di Chrysler, sia a
Torino, sede di Fiat, è ritornata la calma necessaria per completare le azioni -
già previste - e concludere, formalmente e giuridicamente, entro il 20 gennaio,
l'acquisizione del 100% di Chrysler. Le squadre, da una parte all'altra
dell'Atlantico, sono indubbiamente euforiche per la conclusione di una
trattativa che significa lavoro sicuro, in Italia, in America ed in tutte le
filiali che il gruppo dispone nel mondo, nessun cambiamento è previsto, le
posizioni restano invariate . I 300mila dipendenti conoscevano da tempo la
sentenza dei mercati: senza la fusione le due società non avrebbero potuto
sopravvivere da sole, vanificando l'inderogabile necessità di costruire il
volume necessario per battere la globalizzazione e per mantenersi nell'ambito
dei giganti mondiali. Quando, nel 2012, Chrysler ha comunicato di aver
realizzato 3,5 miliardi di euro di risultato della gestione ordinaria, il sogno
dell'integrazione industriale e culturale è divento concreto.

La fusione sarà effettiva nella prossima estate, un anno prima di quanto
previsto da Sergio Marchionne, molti pensano che questa data possa rappresentare
la sua uscita. Una scommessa inutile, smentita dal presidente della Fiat John
Elkann più volte. Ad aprile il manager comunicherà il piano industriale
pluriennale , che contempla anche gli investimenti destinati alle fabbriche
italiane e al lancio dei marchi secondo la strategia ormai consolidata per
continuare l'escalation nei valori della qualità premium.

Tutto questo senza accedere al «tesoretto» di Chrysler, ossia la liquidità che,
a fine settembre, ammontava ad oltre 9,5 miliardi di euro, accantonati dalla
casa americana, ma la cui gestione rimane separata da Fiat a causa di vincoli
imposti da finanziamenti contratti da Chrysler con banche ed obbligazionisti.
Negoziarli oggi sarebbe troppo oneroso, si dovrà attendere sino al 2015/2016,
quando le condizioni contrattuali consentiranno un'eventuale negoziazione in
termini economici più favorevoli. A meno che anche su questo fronte non si
preparino mosse anticipate. Come la firma dell'accordo .

© RIPRODUZIONE RISERVATA

LOAD-DATE: January 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             215 of 2985 DOCUMENTS



                          Corriere della Sera (Italy)

                            5 gennaio 2014 domenica
                               RIBATTUTA Edizione

Quando i tedeschi pagarono 37 miliardi;
La storia La Mercedes non colse le differenze culturali e industriali tra la
Germania e gli Stati Uniti, il gruppo occupava 420 mila persone

BYLINE: Marika de Feo

SECTION: ECONOMIA; Pag. 28

LENGTH: 769 parole



HIGHLIGHT: Nel '98 la fusione alla pari con Daimler, poi la ritirata di
Stoccarda nel 2007. Per 7 miliardi


FRANCOFORTE - «Avete fallito in modo irresponsabile», era stata l'accusa rivolta
al management di DaimlerChrysler dal capo dell'Associazione dei risparmiatori e
accolta con approvazione dai 7.000 azionisti presenti all'assemblea dei soci del
gruppo di Stoccarda nell'aprile del 2007. Un'assemblea particolarmente
movimentata. E l'ultima, nella storia del colosso tedesco-americano, nato nel
1998 dall'unione fra Daimler-Benz (Mercedes) e Chrysler Corporation, che i media
tedeschi, in questi giorni di successo per l'acquisizione di Chrysler da parte
di Fiat, nominano appena. Anche perché la fusione, costata nel '98 a Daimler 37
miliardi di dollari, si rivelò un fallimento industriale e finanziario, con
perdite multimiliardarie e di immagine, un crollo del 60% del valore azionario e
seri problemi anche per il marchio Mercedes.

Nel maggio del '98 il «matrimonio in cielo» (Hochzeit im Himmel), annunciato a
Londra dal ceo di Daimler-Benz Juergen Schrempp, insieme al capo di Chrysler
Corporation Robert Eaton, fu lanciato per creare il maggiore gruppo
automobilistico del globo (con un fatturato di 234 miliardi di vecchi marchi e
420 mila dipendenti). Una «fusione fra eguali», a conduzione paritetica (ma con
il 57% delle quote in mano alla sede di Stoccarda), che poco per volta, si
rivelò sempre più tedesca. A quei tempi Schrempp, ideatore della fusione insieme
a Deutsche Bank (azionista di Daimler e alla guida dell'organo di sorveglianza)
e Goldman Sachs, era convinto che Mercedes fosse troppo piccola per reggere la
concorrenza e la futura sovrapproduzione di auto nel globo. E che era «meglio
unire le forze quando i gruppi sono sani e il ciclo industriale è ancora
favorevole», per realizzare grandi sinergie, abbattendo miliardi di costi
attraverso progettazioni, acquisti e piattaforme delle auto in comune, e
aumentare le vendite.

Ma il top manager tedesco non aveva tenuto conto delle differenze rivelatesi
troppo ampie fra le due culture industriali, di management, di prodotti e della
clientela. Al punto che già nel 2000 la situazione di Chrysler veniva
considerata nei media «un disastro». Mentre per DaimlerChrysler si parlava di
una «Mission Impossible 2» o di un nuovo «caso Rover» (dopo il divorzio oneroso
da Bmw).

Una situazione trascinatasi per anni, di crisi in crisi. E nemmeno nella
primavera del 2005 il volitivo Schrempp si arrese all'evidenza. Quando presentò
all'assemblea dei soci un ultimo piano di ristrutturazione «lacrime e sangue»,
con tagli di altri 13 mila posti (il primo era costato 26 mila posti e 6
fabbriche). E per tutta reazione perfino Klaus Kaldemorgen, storico capo dei
fondi Dws di Deutsche Bank, sbottò chiedendo alle migliaia di azionisti in
rivolta se proprio «è necessario spararsi nei piedi per aver diritto al pronto
soccorso?».

Un intervento che segnò una svolta. Perché per la prima volta, un'assemblea
degli azionisti in rivolta mise sotto accusa il cuore industriale dell'Azienda
Germania, uno dei simboli del capitalismo renano, basato sull'intreccio di
partecipazioni industriali e bancarie, ormai completamente trasformato. E anche
Schrempp accettò di dimettersi. E toccò al numero due Dieter Zetsche, dal 2006,
raccogliere la sua difficile eredità, per guidare una nuova ristrutturazione,
anche di Mercedes. Ma solo l'anno seguente si ventilò una possibile cessione di
Chrysler, il cui valore, dalla fusione, era calato di 35 miliardi di euro. Da
qui la rivolta degli azionisti, nell'assemblea del 2007, cui si accennava
dianzi, che fu anche l'ultima, dopo 17 anni, presieduta dall'ex-ceo e presidente
di Deutsche Bank Hilmar Kopper. Seguì, dall'agosto, l'annuncio della separazione
da Chrysler (l'80% fu ceduto a Cerberus per 7,4 miliardi di dollari), la
ridenominazione in Daimler e il rilancio del gruppo sotto la guida di Zetsche
(il cui mandato scade nel 2016) e del presidente Manfred Bischoff (consigliere
di Unicredit, ex-presidente di Eads). Mentre Deutsche Bank è uscita
dall'azionariato, il Kuwait detiene il 6,9%, Renault-Nissan il 3,1%, e le
restanti azioni sono in mano a investitori istituzionali e privati.

© RIPRODUZIONE RISERVATA

Le nozze

Nel 1998 Daimler-Benz (Mercedes) e Chrysler Corporation decidono di unirsi per
creare il maggiore gruppo automobilistico del globo, con un fatturato di 234
miliardi di vecchi marchi e 420 mila dipendenti

Il divorzio

La fusione costò a Daimler 37 miliardi di dollari e si rivelò un fallimento
industriale e finanziario, con perdite multimiliardarie e di immagine, un crollo
del 60% del valore azionario. Il divorzio da Chrysler avviene nel 2007: l'80% fu
ceduto a Cerberus per 7,4 miliardi di dollari

LOAD-DATE: January 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             216 of 2985 DOCUMENTS



                          Corriere della Sera (Italy)

                            5 gennaio 2014 domenica
                                 ROMA Edizione

È scomparso a 93 anni l'avvocato Mario Barone, «custode» dell'archivio di Giulio
Andreotti

BYLINE: Flavio Haver

SECTION: CRONACA DI ROMA; Pag. 4

LENGTH: 676 parole



HIGHLIGHT: Misteri Il rapporto con Michele Sindona e la lista dei 500 tra
politici e industriali con i capitali all'estero


Se ne è andato in punta di piedi, nell'anonimato. Come aveva trascorso la
maggior parte della vita - prendendo esempio da Enrico Cuccia, al cui fianco
aveva seduto nel consiglio d'amministrazione di Mediobanca- eccezion fatta per
il periodo turbolento del crac di Michele Sindona e del duplice arresto per la
vicenda dei 500 industriali e politici italiani (mai individuati) che avevano
portato all'estero ingenti capitali. L'avvocato Mario Barone, ex amministratore
delegato del Banco di Roma, si è spento a cavallo di Capodanno, a 93 anni. Poche
righe, tre necrologi su un giornale.

Del Cda della Banca Ubae, dei condomini del palazzo dove abitava con la
famiglia, dello studio «Rocchi e associati»: con lui «per oltre 25 anni si sono
condivisi rapporti professionali e di amicizia». Ma il professionista,
protagonista di una delle pagine più oscure della Prima Repubblica, ha lasciato
una pesante eredità: i tremila faldoni - ancora non tutti catalogati -
dell'archivio personale e politico di Giulio Andreotti, di cui è stato amico e
fedelissimo alleato. Tanto che il senatore a vita scomparso alla sua stessa età,
appena sette mesi e mezzo fa (all'inizio di maggio), lo aveva nominato
presidente - insieme con l'ex sindaco di Roma e anch'egli parlamentare Dc Nicola
Signorello - del Comitato che valuta le richieste di consultare quei faldoni
conservati all'Istituto Sturzo ricchi di memorie e documenti sulla recente
storia d'Italia.

Tanto era forte il loro legame che il giorno in cui c'è stata la camera ardente
di Andreotti - riservata solo agli amici più stretti - è stato proprio Barone
l'unico a dire poche, commosse, parole: «È morto serenamente, a trovarlo morto è
stato il genero Marco Ravaglioli, il marito di Serena, la figlia minore». Il
«profilo basso» che tante volte il senatore a vita aveva invocato per sé e per
le persone fidate a lui più vicine è stato anche il «faro» della vita
professionale e personale di Barone. Con un solo periodo in cui i riflettori si
sono accesi su di lui, nel lontano 1977: dal 1974 i magistrati erano impegnati
nelle indagini sul crac da 200 e passa miliardi di lire della Banca Privata
Italiana di Michele Sindona, il finanziere siciliano iscritto alla loggia P2 che
poi finirà ucciso da un caffè al veleno nel carcere di Voghera nel marzo 1986.
Omicidio preceduto, nel luglio di sette anni prima, da quello di Giorgio
Ambrosoli, il civilista milanese liquidatore della Bpi assassinato con tre colpi
di pistola. Dunque, in quel novembre del 77 Barone viene messo alle strette dai
pm di Milano e, di fronte a un comportamento ritenuto reticente, finisce a San
Vittore: è uno degli ad dell'allora Banco di Roma ed erige un muro di fronte
alla richiesta di chiarimenti sulla lista di 500 tra politici e industriali che
hanno esportato in Svizzera presso la Finabank (anch'essa di Sindona) - tramite
la Bpi - ingenti somme. Il Banco di Roma (alla cui testa ci sono lo stesso
Barone, Ferdinando Ventriglia e Giovanni Guidi) si assume la gestione delle
operazioni di risarcimento e stanzia 25 milioni di dollari: i 500 - ricordano le
cronache dell'epoca - con procedure «veloci» e privilegiate riprendono così i
soldi che avevano esportato.

Del resto - si scoprì con il trascorrere degli anni - Sindona e Barone si
conoscevano sin da quando erano giovani. Durante gli studi di Giurisprudenza
all'università di Messina giocavano a poker quasi ogni sera nel circolo
«Principe di Napoli», ritrovo abituale della borghesia messinese: Sindona -
figlio di un modesto impiegato - sfidava gli amici più facoltosi. Tra questi,
Mario Barone, figlio dell'ammiraglio che, in guerra, comandava la flotta
italiana in Sicilia.

Dopo la vicenda Bpi, Barone imbocca ancora la strada del «profilo basso». Se ne
trovano tracce nel '90 come presidente dell'Ince (Istituto nazionale di credito
edilizio del gruppo Banca di Novara) e poi, nel '92, alla guida della Seim
(Società europea di investimenti immobiliari), meglio nota come «Club delle
banche del mattone». E poco più. Fino al giorno della sua scomparsa.

© RIPRODUZIONE RISERVATA

LOAD-DATE: January 5, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             217 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Modelli e debito, la doppia partita Fiat-Chrysler

BYLINE: Raffaella Polato

SECTION: PRIMO PIANO; Pag. 10

LENGTH: 751 parole



HIGHLIGHT: Borsa La quotazione del nuovo gruppo a Wall Street dovrebbe avvenire
entro l'anno

L'ipotesi di un prestito convertibile per l'aumento. I piani per il rilancio
dell'Alfa Vendite Chrysler record dal 2007. Sindacati, incontro sul contratto il
13 gennaio


NOTIZIE CORRELATE

MILANO - Esercizi di prospettiva. Sul piano industriale da un lato, sulle mosse
finanziarie dall'altro. Esercizi che, smaltita l'euforia da «botto», terranno
sempre più impegnati i mercati. Senza che però cambi la tendenza di fondo:
confermata la «benedizione» all'accordo che toglie di mezzo i dubbi su tempi e
costi della fusione Fiat-Chrysler e, soprattutto, permette a Sergio Marchionne
di rispettare con un ritardo minimo l'agenda promessa (anche per la quotazione
del nuovo gruppo a Wall Street, probabilmente entro l'anno). Così, è vero, il
titolo del Lingotto esce da Piazza Affari con un calo del 2,3%. Ma dopo il +16%
con cui gli investitori avevano festeggiato quota 100% ad Auburn Hills, i
realizzi erano messi in conto. E l'entità della perdita non è tale da mettere in
discussione il giudizio sull'operazione. La promozione, fin qui, rimane. Come la
valutazione delle agenzie di rating.

C'era chi, anche tra primarie banche d'investimento, per via del nodo-debito
temeva o ventilava un preannuncio di nuovo declassamento. Smentito, finora.
L'altro ieri era stata Fitch a negare «impatti immediati» e a confermare il suo
Bb - con outlook negativo (ma «la previsione è che Fiat sia in grado di
rifinanziare il debito Chrysler senza restrizioni entro il 2016»). Ieri è
toccato a Moody's: si è espressa sul «voto» di Chrysler, l'ha mantenuto a B1 con
outlook stabile grazie al fatto che la fusione «faciliterà l'ulteriore
integrazione delle strategie finanziarie e operative», ha lasciato intravvedere
un possibile rialzo se Fiat «dimostrerà progressi nell'affrontare le sfide in
Europa e in Brasile» e Chrysler continuerà a rinnovarsi. Per inciso: sempre
ieri, dal Brasile arrivava la conferma della leadership Fiat ma anche la notizia
del primo calo di mercato in dieci anni (-0,91%), e dagli Usa l'annuncio della
miglior performance Chrysler dal 2007, con vendite 2013 su del 9%.

Detto ciò, se il «giorno dopo» il gradimento dei mercati resta, resta comunque
anche una serie di interrogativi cui soltanto Marchionne potrà dare risposta.
Nel caso del business plan ogni sollecitazione sarà inutile. Confermerà ogni
volta che gli investimenti avranno un'accelerata, ribadirà il ruolo centrale
delle fabbriche italiane e la loro «rivisitazione» in chiave export come unica
via per garantirne la sostenibilità. Ma ci lavorerà fino all'ultimo momento e
sino ad allora - aprile, non a caso insieme alla prima trimestrale 2014 - non
una virgola uscirà dai suoi uffici. Ci si eserciterà inevitabilmente sui
miliardi che metterà sul piatto e su chi costruirà cosa, si potrà dare per
sicuro che ogni nuova Alfa (il marchio su cui si gioca buona parte della «sfida
premium», base della strategia) si farà da noi e non emigrerà mai negli Usa. Ma
di certo, per quel che riguarda l'Italia, c'è solo che verranno definiti i
modelli da produrre a Cassino, e con ciò si chiuderà un primo cerchio di
investimenti nazionali, o che Mirafiori proseguirà sul «polo del lusso»
integrato con Grugliasco. Poco altro.

Probabile che i sindacati chiedano un «punto» il 13 e 14 gennaio, quando
vedranno i vertici delle relazioni industriali di Fiat e Cnh per il rinnovo del
contratto (ancora non definita, invece, la data dell'incontro con la Fiom, che
non siederà al tavolo comune fino a che i segnali di distensione non si
trasformeranno in riconoscimento degli accordi di gruppo). Non avranno da lì le
risposte che cercano. Se qualcosa arriverà, sarà dal Salone di Detroit,
direttamente da Marchionne, in quegli stessi due giorni. Inutile però attendersi
qualcosa di diverso dalle solite linee guida. Se qualche dettaglio post accordo
in più lo darà, potrà semmai riguardare gli aspetti finanziari. A partire dal
capitolo «aumento di capitale» (previa emissione di un prestito convertibile,
come scriveva il Financial Times ?): ora non è alle viste ma Marchionne per
primo, pochi mesi fa, l'aveva definito «necessario nel medio termine». Sarebbe
una logica via per la quotazione Fiat-Chrysler a Wall Street.

© RIPRODUZIONE RISERVATA

L'accordo

Primo gennaio,

l'annuncio dell'ok di Veba

Il Lingotto annuncia di aver trovato l'accordo con il fondo Usa per il 41,5% di
Chrysler. La valutazione è

di 3,6 miliardi.

Il salone

12-13 gennaio,

Marchionne a Detroit

Dal Salone Usa prima uscita di Sergio Marchionne. Negli stessi giorni, a Torino,

tavolo con i sindacati per il rinnovo del contratto

La definizione

20 gennaio,

il closing dell'intesa

L'acquisto di Fiat della quota di Chrysler

in capo a Veba

è previsto entro

questa data

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             218 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Grugliasco, lo stabilimento-simbolo «La fusione? In fabbrica c'è già»;
Il viaggio «Sono stato sette anni in cassa integrazione, poi la ripresa con gli
investimenti»

BYLINE: Francesca Basso

SECTION: PRIMO PIANO; Pag. 11

LENGTH: 814 parole



HIGHLIGHT: Gli operai: il primo mercato sono gli Usa. I timori per Mirafiori


DALLA NOSTRA INVIATA GRUGLIASCO (Torino) - Ha diverse facce l'orgoglio alla Fiat
di Grugliasco, le carrozzerie ex Bertone in provincia di Torino passate al
Lingotto nel 2009. Ma l'origine di quell'orgoglio è comune a tutte le tute blu e
beige, la divisa degli operai della Maserati: il poter lavorare. Non è scontato
qui dove la cassa integrazione per alcuni è durata anche otto anni. Lo
stabilimento è ripartito a fine 2012 e dà lavoro a oltre 2.100 dipendenti, di
cui 1.100 provenienti dalla ex Bertone e mille in distacco da Mirafiori. Ora
l'acquisizione del colosso americano Chrysler da parte della Fiat fa sperare in
una nuova crescita, nuovi investimenti e nuovi posti di lavoro. Anche per i
colleghi di Mirafiori, dove è ancora in corso la cassa integrazione.

Pino Viola è una tuta blu della Fiom. È stato uno degli ultimi a rimettere piede
in fabbrica. «Ricordo il mio ultimo giorno di lavoro il 15 settembre 2005 e
quello del rientro il 21 ottobre 2013. Per 37 anni sono stato alla
lastroferratura». E ora? «Ora l'orgoglio è di essere tornato indipendente».
Questo è l'operaio. Poi c'è il sindacalista: «Bisogna guardare al futuro e
spronare la Fiat. Siamo l'unico stabilimento che lavora a pieno regime.
Inizieremo anche a fare lo straordinario. Per questo proponiamo un terzo turno
per allargare l'organico. Dobbiamo prospettare un futuro anche per Mirafiori».
In quest'ottica l'acquisizione di Chrysler è «un fatto positivo purché legato a
una ripresa della Fiat in Italia, purché crei occupazione e sviluppo».

Ci sperano un po' tutti nello «zio» americano. Silvia Fioretti ha 47 anni, ha
due figli e la famiglia sulle spalle, è entrata alla Bertone nel 1999. Ha
ripreso a lavorare «la seconda settimana di novembre del 2012: la chiamata è
stata una festa. Avevo un po' di paura per il nuovo impatto, non è facile
ricominciare dopo sette anni di cassa integrazione ma la Fiat ci ha messo nella
condizione di lavorare bene, ci ha dato il tempo di ambientarci, ho imparato le
nuove tecnologie. Ho ripreso come addetto alla linea e dopo pochi mesi mi hanno
proposto di diventare team leader al montaggio gomme. È tutto diverso rispetto a
prima, è cambiata la mentalità, l'organizzazione. C'è molto più inglese come
nella cartellonistica o nelle istruzioni degli avvitatori ma abbiamo imparato in
breve tempo». Nessuna preoccupazione per l'acquisto di Chrysler: «Sono
fiduciosa, credo che porterà lavoro. La paura l'ho avuta quando hanno
commissariato la Bertone e abbiamo temuto il fallimento. Poi quando ci ha
acquistato Fiat abbiamo ripreso a sperare. E ora sono orgogliosa di lavorare
sulle Maserati: la Ghibli e la Quattroporte sono un gioiello». Produrre auto di
alta gamma rende fiera anche Maria Rita Marzo, 39 anni, e due bambini di 4 e 12
anni: «Per i miei figli il fatto che io lavori alla Maserati è motivo di
orgoglio e questo mi rende felice. Sono rientrata in fabbrica dopo cinque anni e
mezzo di cassa integrazione. Mi hanno fatto crescere, sono team leader e questo
mi dà soddisfazione. Credo che l'acquisto di Chrysler sia un'opportunità in più,
porterà a un'integrazione industriale e culturale, la situazione potrà solo
migliorare. E spero che i vantaggi dell'azienda possano ricadere anche su tutti
noi».

C'è anche chi è riuscito a spezzare la cassa integrazione come Luciano Di Biase,
45 anni, moglie casalinga e due figli. È team leader al montaggio. «Sono stato
tra i primi a rientrare - racconta -. Prima però ho lavorato due anni in
Pininfarina e una volta che la Bertone è stata acquistata dalla Fiat sono stato
distaccato allo stabilimento Sevel Val di Sangro in Abruzzo per un anno. Gli
anni della cassa integrazione non sono stati facili, mi hanno aiutato i genitori
di mia moglie e mia madre. Il rientro a Grugliasco per me è stato meno
traumatico, anche se siamo passati da una realtà piccola come Bertone a una
internazionale come Fiat. Lo stabilimento è stato trasformato. Ora tutto è
robotizzato, l'ambiente è pulito. Con l'acquisto di Chrysler qualcosa cambierà,
spero che avremo più lavoro. Del resto con la logistica di oggi si aprono molte
possibilità. È una rivoluzione, la Fiat entra in un continente importante. E con
queste Maserati abbiamo già cominciato a sfidare Bmw e Audi».

Che qui si faccia una produzione di alto livello e che con la futura Mirafiori
nascerà «il polo del lusso dell'auto» c'è piena consapevolezza. Giacomo
Zulianello, 47 anni, alla Bertone dal '74, operaio della Fiom, sottolinea con
orgoglio che «il reparto di verniciatura di Grugliasco è uno dei migliori
d'Europa. La speranza è che dall'America possano arrivare investimenti e che non
ci siano pressioni oltreoceano da parte della loro politica perché lo sviluppo
sia limitato agli Stati Uniti». Intanto a Grugliasco lo stabilimento va a pieno
ritmo. La produzione nel 2013 è stata di circa 16 mila auto. Primo mercato: gli
Stati Uniti.

© RIPRODUZIONE RISERVATA

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             219 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Secchia: «Marchionne è riuscito dove i tedeschi hanno fallito»;
Intervista L'ex ambasciatore Usa: decisivo il negoziato con i sindacati
americani, con i quali Daimler non aveva trovato intese

BYLINE: Ennio Caretto

SECTION: PRIMO PIANO; Pag. 11

LENGTH: 693 parole



HIGHLIGHT: «In questa fase è necessario mettere ordine in casa e coordinarsi con
altri mondi, come è accaduto tra Torino e Detroit»


WASHINGTON - «Secondo me, uno degli aspetti più positivi della fusione tra la
Fiat e la Chrysler è che il sindacato americano dell'auto ha accettato di
vendere la sua quota azionaria del colosso di Detroit alla casa di Torino.
Significa che ha fiducia nella Fiat e nel suo manager Marchionne e che ritiene
che sia nell'interesse dei suoi iscritti seguirne la leadership. Non è una cosa
da poco. L'Auto workers union ha quasi sempre avuto un rapporto piuttosto
conflittuale con il management, anche quando il management era tedesco (Daimler
si fuse con Chrysler nel 1998 e la cedette a Cerberus nel 2007, ndr), cioè era
preparato e tosto. Almeno per ora, sembra che Marchionne sia riuscito in una
difficile impresa, mentre altri si erano arresi».

Al telefono dalle Hawaii, dove trascorre le vacanze natalizie, Peter Secchia,
l'ex ambasciatore americano a Roma durante la presidenza di Bush sr., definisce
la fusione «di buon auspicio» per l'Italia e per gli Stati Uniti, «un'ennesima
conferma della loro amicizia». Secchia, un grande imprenditore del Michigan, la
culla dell'auto, precisa di non conoscere i termini della fusione: «La notizia
mi ha raggiunto mentre giocavo con i miei nipotini per così dire italiani,
Beatrice e Pietro, i figli di mio figlio Charles, il quale anni fa lavorò per la
Fiat». Ma aggiunge che la ritiene positiva «perché presumibilmente creerà nuovi
impieghi sia nel mio Stato sia da voi in Italia».

Lei è repubblicano. Ho sentito critiche a Obama da membri del suo partito per
avere venduto la Chrysler «allo straniero».

«Anch'io ho delle critiche da rivolgere a Obama. Ma questa non è valida. Siamo
nell'era della globalizzazione, e dobbiamo dimostrarci competitivi. La Fiat e la
Chrysler mi paiono complementari, la Fiat con modelli di prestigio come l'Alfa
Romeo, la Lancia, la Maserati, la Chrysler con la Dodge e soprattutto la Jeep.
Mi paiono complementari anche i loro mercati. Credo che insieme faranno molta
più strada di quanto avrebbero potuto farne da sole, che daranno del filo da
torcere alle concorrenti. E poi l'Italia non è lo straniero, è un leale alleato
e partner».

Un'altra critica è che la Fiat ha troppi problemi, un sito Internet conservatore
l'ha chiamata «il dinosauro italiano», e che l'Italia è in crisi finanziaria ed
economica.

«Quasi tutte le aziende e tutti i Paesi, inclusi gli Stati Uniti, sono oggi in
gravi difficoltà. Penso che in parte le difficoltà derivino dalle nostre
differenze culturali che ci fanno reagire alla globalizzazione in maniera spesso
contraddittoria. Ma proprio le fusioni come quella tra la Fiat e la Chrysler
rappresentano un possibile rimedio: in essa convergono le energie e le
esperienze di due mondi. Dobbiamo tutti mettere ordine in casa nostra da un lato
e coordinarci dall'altro. In questo senso, Marchionne ci sta dando l'esempio».

Lei sembra avere fiducia nella Fiat. L'ha anche nell'Italia?

«Ho visto l'Italia superare ogni genere di ostacoli politici ed economici e
immagino che li supererà anche questa volta, sia pure con maggiore fatica. È un
Paese che ha bisogno di riformarsi e di ammodernarsi, ma che possiede le risorse
umane necessarie per farlo. Inoltre la crisi odierna non è una crisi solo
italiana è la crisi di una gran parte dell'Occidente. Per ciò che concerne
Fiat-Chrysler, credo che continuerà a dare il suo contributo allo sviluppo del
vostro Paese, come sempre».

Ha detto di avere delle critiche da rivolgere a Obama. Quali sono?

«Quando Obama aiutò la Chrysler con alcuni miliardi di dollari, denaro pubblico,
dei contribuenti, in pratica regalò una grossa quota azionaria al sindacato
dell'auto. È la quota che l'Auto workers union vende adesso alla Fiat. Se il
ricavato di questa vendita andasse in attività economiche non avrei nulla da
obbiettare. Ma il sindacato lo userà per rafforzarsi politicamente e ciò
potrebbe essere dannoso. Da liberista quale sono, debbo dire che il sindacato
ebbe qualche responsabilità nel crac dell'industria automobilistica. Del resto,
la questione sindacale è bruciante anche in Italia» .

© RIPRODUZIONE RISERVATA

Ambasciatore Peter Secchia (a sinistra) con l'ex presidente Ronald Reagan e la
moglie Nancy nel 1990

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             220 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Telco-Telecom, la proposta di Patuano;
Il caso Le indiscrezioni su Tim Brasil spingono il titolo del 7%. La società:
non siamo a conoscenza di alcuna offerta

BYLINE: Fabio Tamburini

SECTION: ECONOMIA; Pag. 41

LENGTH: 671 parole



HIGHLIGHT: Riforma dello statuto su board e presidente, linee guida il 16
gennaio La capitalizzazione Tim Brasil capitalizza attualmente circa 9 miliardi
di euro. Previsto un margine in crescita


Ultimi ritocchi per la proposta di nuova governance che l'amministratore
delegato di Telecom, Marco Patuano, sta preparando. La tabella di marcia prevede
la presentazione delle linee guida del documento di riorganizzazione societaria
al consiglio di amministrazione del 16 gennaio, con l'obiettivo di arrivare alla
stesura definitiva entro fine mese. La volontà è di tenere conto delle
contrapposizioni emerse nell'assemblea del 21 dicembre scorso cercando, almeno
in parte, di superarle. E di dare in tempi rapidi indicazioni circostanziate al
mercato, molto prima dell'assemblea annuale di primavera.

La mediazione di Patuano conferma le indicazioni emerse un minuto dopo il
clamoroso scontro assembleare. Già in quella occasione, nonostante il clima
acceso, del tutto sfavorevole ad un approccio amichevole, Patuano aveva colto
l'attimo per un breve incontro di chiarimento con Marco Fossati, l'azionista di
minoranza che ha attaccato la gestione dei soci raccolti in Telco, la
finanziaria a cui fa capo poco più del 22 per cento della società, posseduta
dagli spagnoli di Telefonica e dagli alleati Generali, Mediobanca, Intesa
Sanpaolo.

L'intervento di Patuano è giustificato dalla convinzione che oggi soltanto il
management può tentare una ricucitura dello strappo assembleare e sconta la
mancanza di un presidente (l'incarico, dopo le dimissioni di Franco Bernabé, è
rimasto vacante). Sempre secondo l'amministratore delegato i tempi sono maturi
sia per una nuova governance sia per la riforma dello statuto perché negli
ultimi anni il quadro di riferimento è profondamente cambiato, a partire dei
conflitti d'interesse che sono emersi con assoluta evidenza. L'obiettivo è
trovare un terreno d'incontro con Fossati, ma rischia d'infrangersi contro un
nuovo ostacolo: le grandi manovre sulla controllata Tim Brasil.

Almeno un paio di banche d'affari, e in particolare Btg Pactual, la più dinamica
tra quelle brasiliane, stanno preparando una offerta su Tim Brasil e il sospetto
di Fossati, anzi la certezza, è che sia Telefonica a manovrare dietro le quinte.
La società brasiliana di Telecom Italia ha risultati eccellenti ed è in forte
crescita, concorrente diretta del gruppo spagnolo in un mercato che ha
dimensioni importanti e risulta in pieno sviluppo. Tanto che, secondo una parte
non trascurabile degli osservatori, il vero interesse di Telefonica è proprio lo
smantellamento di Tim Brasil, destinata ad essere prima acquistata e poi
spartita tra i principali concorrenti.

Tim Brasil è stata definita da Patuano strategica, ma tutto ha un prezzo. E, di
fronte ad una offerta clamorosa, la scelta potrebbe essere rivista anche se ieri
un comunicato ufficiale di Telecom ha confermato che la società è un asset
chiave del gruppo e «di non essere a conoscenza di alcuna offerta». Proprio le
indiscrezioni su una super offerta in arrivo hanno fatto impennare la quotazione
di Borsa della capogruppo, che è salita fino al 7 per cento.

Attualmente la capitalizzazione di Tim Brasil, quotata a San Paolo, supera di
poco i 9 miliardi di euro. Il piano triennale 2014-2016 prevede un ebitda, che è
un indice di redditività tra i più diffusi, in crescita fino a 2 miliardi di
euro. Considerando un moltiplicatore di sei volte l'ebitda 2016 la valutazione
sale a 12 miliardi di euro. Più o meno analoghe risultano le indicazioni di
Andrea De Vita, coordinatore del settore Telecom Europa per Banca Akros-Esn (una
partnership di banche europee), secondo cui un valore «congruo, anzi abbastanza
elevato» sarebbe intorno a 11,6 miliardi di euro, pari a sei volte l'ebitda
2014, stimato dall'analista a poco più di 1,9 miliardi. Ma 11-12 miliardi di
euro per Tim Brasil non basterebbero perché, per convincere tutti gli azionisti,
serve molto di più, servono 15-16 miliardi. E' immaginabile? Forse, soprattutto
se Patuano e i consiglieri che la pensano come lui terranno fede alla volontà di
procedere ad una gara al rialzo considerandola come operazione tra parti
correlate, sempre che l'offerta arrivi davvero.

© RIPRODUZIONE RISERVATA

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             221 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Yoox ai valori massimi l'Exploit di Banca Profilo;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 203 parole


Da Fiat a Telecom Italia. Dopo l'exploit di giovedì del Lingotto, ieri il
leit-motiv della seduta è stata l'ipotesi di un'offerta per Tim Brazil che,
nonostante la smentita dalla compagnia telefonica italiana, ha scatenato gli
acquisti sul titolo, in progresso a fine giornata del 6,92%. Ma a spingere
l'indice Ftse-Mib di Piazza Affari (+0,97% in chiusura) in cima alle performance
europee è stato anche lo spread Bund-Btp sceso sotto la soglia psicologica dei
200 punti base, che ha favorito il comparto bancario, presente massicciamente
nel paniere dell'indice principale, oltre a migliorare l'immagine complessiva
del Paese. Sul listino italiano spiccano anche i rialzi di Autogrill (+3,92%) e
di Yoox (+3,18%), al nuovo massimo storico. Quanto al comparto creditizio, i
progressi maggiori fra le blue-chips sono stati quelli di Popolare Milano (+3%)
e del Banco Popolare (+2,63%) mentre in assoluto il primato spetta a Banca
Profilo, migliorata addirittura del 21,52%. Sul fronte dei ribassi, soltanto i
valori del gruppo Agnelli hanno perso terreno in misura significativa (Fiat
-2,31% ed Exor -1,29%) a causa delle vendite di beneficio puntualmente arrivate
dopo l'exploit della vigilia .

© RIPRODUZIONE RISERVATA

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             222 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

Il giudizio dell'«Economist» sul capitalismo all'italiana;
Sussurri & Grida

SECTION: ECONOMIA; Pag. 45

LENGTH: 649 parole


(s.bo. )Con il titolo significativo in italiano «Capitalismo all'italiana», l'
Economist nell'ultimo numero ha preso in esame con una breve inchiesta i
cambiamenti che attraversano oggi il nostro sistema proprietario e di
governance. L'articolo parte da Mediobanca e dalla svolta perseguita
dall'amministratore delegato Alberto Nagel con l'uscita dai patti di sindacato,
passo preliminare per la vendita delle azioni e la conseguente «liberazione» di
capitale. Cita dunque alcuni passaggi: in settembre la stessa Mediobanca scende
in Telco dall'11,6% al 7,3%; in ottobre l'istituto «invita» Generali a lasciare
il proprio accordo parasociale; altri patti, come quello che ha controllato Rcs
Mediagroup, editore del Corriere della Sera , vengono sciolti e in dicembre il
Leone esce da Pirelli.

Il settimanale inglese cita poi alcuni protagonisti e dossier del nostro
capitalismo come Matteo Arpe e le operazioni tentate con Sator (implicitamente
fa riferimento a Bpm e Fonsai); Andrea Bonomi e la «campagna» sulla Popolare di
Milano conclusa con il suo ritiro dalla governance; le vicende relative al
Montepaschi e il ruolo della Fondazione azionista. Conclusione: secondo l'
Economist in sostanza è vero che cambiamenti nel nostro capitalismo sono in
atto, ma anzitutto sono spinti dal fatto che oggi mancano le risorse per
mantenere in piedi il vecchio sistema, e in secondo luogo possono essere
considerati timidi, tardivi e lenti. La severità del settimanale di fronte
all'effettivo tramonto del network di patti che ha retto per decenni il nostro
sistema, svanisce però di fronte al dinamismo sui mercati dimostrati da casi di
«italian brands» come Moncler, Ferragamo o Cucinelli, presi in esame in un
articolo successivo. Anche in questo caso il titolo è significativo: «Italian
business-Brave old world». E sarà forse per un riconosciuto «coraggio»
imprenditoriale di aziende riconducibili al lusso e al made in Italy e
particolarmente focalizzate sull'export, oggi analisti e banche internazionali
consigliano gli investitori di guardare con un occhio di riguardo alle società
italiane. Come sottolinea lo stesso Economist, citando Credit suisse e Hsbc.

© RIPRODUZIONE RISERVATA

E ora Technogym è pronta a correre con i Google glass

(s.bo. ) Diventa sempre più difficile tracciare il confine fra old e new
economy, sempre che le definizioni reggano ancora. Lo dice in modo chiaro il
caso della Technogym, che si appresta a lanciare il primo tapis roulant
controllato attraverso i Google glass. La nuova tecnologia sviluppata verrà
presentata in anteprima al Consumer electronics show 2014 di Lasa Vegas, una
delle fiere più importanti per settori di tecnologia e innovazione, che si terrà
dal 7 al 10 gennaio. Chi corre o cammina sul tapis roulant potrà controllare e
accedere a tutte le funzioni della macchina con il comando vocale e riceverà
feedback sull'allenamento attraverso le lenti degli occhiali. Grazie alla nuova
tecnologia «Unity», la nuova consolle Android di Technogym, tutti gli attrezzi
(dal tapis roulant alla cyclette) sono compatibili e collegati a ogni app o
dispositivo esterno. In questo modo chiunque ha la possibilità di allenarsi in
modo personalizzato, con dati immediati sui progressi, ma anche di ascoltare
musica, guardare la tv oppure navigare in Internet. Inoltre sarà possibile
restare collegati ai contatti e al piano di allenamento su qualsiasi macchina
Technogym attraverso il cloud. La società è stata costituita da Nerio Alessandri
nel 1983 e rappresenta uno dei principali fornitori di prodotti, servizi e
soluzioni per fitness e wellness. Ha circa 2.200 dipendenti distribuiti in 14
filiali in Europa, Stati Uniti, Asia, Medio Oriente, Australia e Sud America ed
esporta il 90% della propria produzione in oltre 100 Paesi. Il gruppo italiano è
stato anche il fornitore ufficiale delle ultime cinque edizioni dei Giochi
Olimpici.

© RIPRODUZIONE RISERVATA

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             223 of 2985 DOCUMENTS



                          Corriere della Sera (Italy)

                             4 gennaio 2014 sabato
                               NAZIONALE Edizione

«L'Italia ferita dai terroristi In tv i nostri Anni Settanta »;
In arrivo Il copione, il set, le esperienze: parlano i protagonisti della
trilogia Rai che rievoca vittime e bersagli della lotta armata

BYLINE: Emilia Costantini

SECTION: SPETTACOLI; Pag. 51

LENGTH: 873 parole



HIGHLIGHT: Realtà e finzione Boni, il terzo protagonista: il mio personaggio è
inventato ma rappresenta chi subiva violenze e soprusi in fabbrica

Tre volti per la serie, Solfrizzi interpreta Calabresi Preziosi: ho parlato con
Sossi, un uomo provato


ROMA - A lle 16.37 del 12 dicembre 1969 esplode una bomba nel cuore di Milano. È
la strage di piazza Fontana: 17 morti e 88 feriti. «Avevo 7 anni all'epoca, ma
ricordo bene quel tragico fatto e come i miei genitori ne parlarono a lungo in
casa, commentando con orrore e preoccupazione la notizia», racconta Emilio
Solfrizzi che ora interpreta il commissario Luigi Calabresi nel primo capitolo
della trilogia «Gli anni spezzati», liberamente ispirata al libro omonimo di
Luciano Garibaldi, in onda il 7 e 8 gennaio su Rai1. Si intitola «Il
commissario» la prima miniserie, cui seguiranno «Il giudice» (14 e 15 gennaio) e
«L'ingegnere» (27 e 28 gennaio). Un inedito formato televisivo, prodotto da
Albatross per Rai Fiction, con la regia e sceneggiatura di Graziano Diana, con
cui si racconta l'Italia degli Anni 70 lacerata dal terrorismo. Il capitolo
successivo è dedicato al giudice Sossi, interpretato da Alessandro Preziosi: il
primo sequestro di un magistrato da parte delle Br. Il terzo ha per protagonista
un ingegnere della Fiat, Giorgio Venuti (Alessio Boni): l'unico personaggio
inventato della trilogia, ma che racchiude in sé personaggi realmente esistiti.

«Rammento l'atmosfera grave che si respirava in famiglia - continua Solfrizzi -
e solo in seguito, quando frequentando il liceo un professore di storia ci fece
affrontare questi temi in classe, ho cominciato a capire». Il commissario
Calabresi fu indicato da esponenti di Lotta Continua come il responsabile della
morte dell'anarchico Pinelli e nel 1972 venne ucciso sotto casa: «Anche io da
ragazzo, con estrema superficialità, ero entrato nella logica assurda della
"colpevolezza" di Calabresi - ammette Solfrizzi - perché era l'epoca delle
barricate, bisognava stare da una parte o dall'altra. Me ne vergogno. Nel
film-tv ci siamo attenuti alla sentenza del giudice D'Ambrosio del '75, che fece
piazza pulita delle leggende che accusavano il commissario». Per interpretarne
il ruolo, però, non ha potuto parlare con la vedova, Gemma Capra, né con il
figlio Mario Calabresi: «La famiglia non ha aderito al progetto».

Alessandro Preziosi, invece, ha conosciuto Mario Sossi: «Un uomo provato
fisicamente, ma lucido e disponibile. Ho potuto apprendere dalle sue parole il
ricordo di quella terribile avventura, da cui emerge tuttora la fermezza con cui
non ha mai voluto ammettere delle colpe che gli venivano attribuite dai
brigatisti e che non aveva commesso. Mi ha raccontato in che modo ha vissuto la
prigionia in una cella di un metro e mezzo per un metro: a stento riusciva a
stendersi sulla branda e per lui, che soffriva di claustrofobia, era una
tortura. Così, cercava di darsi forza ripensando ai suoi trascorsi da ufficiale
degli alpini, si aggrappava al ricordo dell'aria aperta e libera in montagna. Ma
quel che gli costava di più era di non poter parlare mai con nessuno: i suoi
carcerieri erano avari di parole. Quando è stato liberato si è chiuso in una
stanza a piangere».

Quella dell'ingegner Venuti è ancora un'altra storia, che si rifà a tante storie
di quegli anni: «Non è un personaggio vero ma veritiero - avverte Alessio Boni -
e chiude la trilogia come anello di congiunzione con l'Italia di oggi: la
vicenda dell'ingegnere della Fiat di allora, che subisce la violenza degli anni
di piombo in fabbrica, tra estremismi di sinistra e di destra, prelude a quel
che accadrà in futuro. Il futuro, ahimè, siamo noi e non è un granché». Boni,
all'epoca dei fatti narrati, era un ragazzino: «Vivevo a Bergamo, e da noi la
vita era tranquilla, ma quando i miei genitori dovevano andare a Milano avevano
paura e cercavano di tornare prima di sera, come se ci fosse una guerra civile
in corso. Il fanatismo, politico o religioso, è una brutta bestia - aggiunge -
e, se i politici di oggi non si rendono conto che le persone hanno bisogno di
fiducia, siamo destinati a implodere. Il rischio è di tornare a quella terribile
stagione della rabbia». Ed è con lo spirito di una testimonianza costruttiva che
Graziano Diana ha concepito la trilogia: «L'Italia di ieri si specchia in quella
di oggi: la crisi economica, l'incertezza del futuro, la ribellione, la
protesta, l'emergenza democratica. Gli anni spezzati, allora come adesso, sono
quelli dove si incrina l'integrità sociale di un Paese. Ma raccontando le storie
di alcuni eroi borghesi del passato, il loro coraggio nel compiere delle scelte
difficili, forse si può gettare un ponte col presente, per stimolare una
riflessione e tentare di superare le lacerazioni».

© RIPRODUZIONE RISERVATA

Mario Sossi durante la prigionia. Il sequestro durò dal 18 aprile al 22 maggio
del 1974. Dopo la pensione, il magistrato (nato a Imperia nel 1932) ha fatto
attività politica con Alleanza Nazionale e Forza Nuova

Emilio Solfrizzi, 51 anni, in un momento della fiction «Il commissario» che apre
la trilogia «Anni spezzati». Interpreta Luigi Calabresi, ucciso il 17 maggio del
1972. L'attore: «Anch'io in quel periodo fui vittima di pregiudizi ideologici,
oggi me ne vergogno»

Alessio Boni, 47 anni, è l'unico personaggio non vero della trilogia. Interpreta
un ingegnere della Fiat che subisce la violenza degli anni di piombo in
fabbrica, tra estremismi di sinistra e di destra, nel periodo delle più aspre
lotte sindacali

LOAD-DATE: January 4, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             224 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               NAZIONALE Edizione

Detroit parla all'Italia

BYLINE: DANIELE MANCA

SECTION: PRIMA PAGINA; Pag. 1.11

LENGTH: 761 parole


Ce ne sono tante di scommesse dietro l'accordo che ha portato la Fiat ad
acquisire il pieno controllo della Chrysler. Ha fatto bene Sergio Marchionne a
parlare di intesa che entra nei libri di storia, come pure John Elkann a
ricordare l'emozione che accomuna i 300 mila dipendenti del gruppo. I numeri
sono importanti in un accordo che torna a proiettare la nostra industria
nazionale in una dimensione globale che sembravamo, tranne rarissime eccezioni,
avere smarrita. Ma le cifre spiegano solo parzialmente gli impegni, il nuovo
percorso, impensabile sino a qualche settimana fa, che si sta aprendo per la
Fiat, per il nostro Paese e per i numerosi attori: a cominciare dal governo.

La Borsa ha già giudicato positivamente l'accordo, le azioni del Lingotto hanno
segnato un rialzo del 16,4%. La Fiat sale al 100% della casa automobilistica di
Detroit, creando il settimo gruppo del settore al mondo secondo la classifica di
Global Insight, con una spesa di poco più di 1,2 miliardi di euro. E questo
significa che la società di Torino non avrà bisogno di un aumento di capitale,
cosa che tranquillizza i mercati. Gli analisti finanziari si sono già esercitati
a considerare l'indebitamento che salirà, nel gruppo combinato, a oltre 14
miliardi di euro. Debiti che si confrontano con gli 88 miliardi di ricavi
previsti a fine 2013 e con un utile di 1,2 miliardi sempre di euro.

La modalità di pagamento dell'intesa prevede il versamento al fondo sanitario
del sindacato dell'auto, Veba, di altri 700 milioni di dollari (dei circa 4,3
miliardi complessivi che riceverà per il 41,5% che possedeva nella Chrysler) in
tre tranche diluite nel tempo. E questo dà un'indicazione precisa sul fatto che
al di là dell'Atlantico si stia puntando decisamente sul futuro del gruppo. Il
sindacato automobilistico Uaw si è impegnato inoltre a «sostenere le attività
industriali di Chrysler e l'ulteriore sviluppo dell'alleanza con Fiat». Si
comprende così come dagli Stati Uniti giunga ancora una volta una lezione di
pragmatismo che spesso in Italia si ha la sensazione di non aver ben capito. Si
può trattare anche duramente ma con un obiettivo comune: crescere e svilupparsi
. Un atteggiamento che non tutti i sindacati italiani hanno avuto, a partire
dalla Fiom che ne paga ora le conseguenze anche in termini di presa sui
lavoratori del Lingotto. Ad aprile i vertici della Fiat presenteranno il nuovo
piano industriale. Gli investimenti in Italia sono stati confermati ancora una
volta. Ma dovranno essere tradotti in azioni. Si potrà verificare concretamente
quanto il gruppo è pronto a puntare sull'Italia e su quello sarà misurato.

I prossimi mesi saranno importanti per comprendere anche quanto il nostro Paese
e il governo siano decisi a fare sì che l'accordo del primo gennaio abbia le
maggiori ricadute positive possibili per l'Italia. A pochi è sfuggito quanto
abbia influito sulla ripresa spagnola il fatto che l'industria dell'auto iberica
sia tornata a essere competitiva in termini di costi e contratti e abbia drenato
investimenti delle case tedesche. Si potrà anche discutere, e sicuramente
accadrà, su dove avrà sede il prossimo nascente gruppo Fiat-Chrysler. Ma è
evidente che assisteremo probabilmente a una distribuzione di più centri
decisionali, alla luce di un mercato che è sempre più globale e che fa della
diversificazione geografica uno dei punti di forza. È grazie alla sua presenza
in Cina che la stessa sofferente Peugeot può ancora giocare la sua partita,
sebbene affidandosi a un socio orientale. La scelta di puntare sulla Chrysler e
sul mercato americano, oltre alla presenza consolidata in Brasile, rende oggi la
Fiat un temibile competitor globale.

L'occasione per il nostro Paese è confermare di potere essere un centro di
stile, tecnologico e produttivo, importante e, visti i volumi di consumo interni
sempre più ridotti, orientato anche all'export. Avere una forte industria
manifatturiera significa anche sviluppare una altrettanto solida struttura di
servizi. Una complementarietà che finalmente potrà contribuire alla crescita.

Ma non bastano buoni accordi, imprese e sindacati, serve un Paese che comprenda
la strategicità della combinazione. Tre numeri indicano che di strada da fare ne
abbiamo parecchia: paghiamo l'energia il 30% in più rispetto al resto d'Europa,
la burocrazia costa alle imprese 31 miliardi di oneri aggiuntivi e siamo al
quarto posto tra i Paesi sviluppati in quanto a pressione fiscale ormai a quota
44,4% rispetto al Pil (Prodotto interno lordo). Non possiamo più permettercelo .

Daniele Manca

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             225 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               NAZIONALE Edizione

Più export e «fascia alta», la strategia del Lingotto;
L'analisi

BYLINE: Bianca Carretto

SECTION: PRIMO PIANO; Pag. 10

LENGTH: 508 parole


La «pagina di storia» definita da Marchionne è in realtà il primo capitolo di
una sfida. Fiat da oggi non è più dipendente dal mercato europeo, ancora in
apnea, si apre al mondo, ma contro rivali agguerriti e potenti. Nella fascia
premium , quella in cui si posizionano Maserati e Alfa Romeo, si deve
confrontare con Audi che il 30 dicembre ha annunciato investimenti per 22
miliardi di euro entro il 2018, di cui il 70% destinato a rinnovare ed allargare
la gamma dei modelli che, dai 49 attuali passeranno a 60.

Un piano che si inserisce nel programma di Volkswagen, la sua casa madre, che ha
stanziato 84 miliardi, spalmati sui prossimi 5 anni. In Brasile il brand dei
quattro anelli assemblerà delle berline (A3) e dei suv (Q3), in Messico, in un
sito in costruzione, capace di produrre 150 mila suv (Q5), destinati agli Stati
Uniti ed alla Cina con l'obbiettivo di vendere 700 mila pezzi all'anno.

Bmw non resta indifferente: in undici mesi del 2013 ha consegnato circa un
milione e mezzo di vetture, si è posizionata al primo posto nell'alto di gamma,
sta studiando un'alleanza con Toyota per realizzare un'architettura comune,
definita la base del veicolo sportivo del 21° secolo. Il costruttore bavarese si
è inoltre impegnato sul fronte ecologico, ha sviluppato una serie di veicoli
elettrici che ormai hanno superato la fase di sperimentazione, una cittadina i3,
a zero emissioni ed una limousine i8 dotata di propulsione ibrida. Queste sono
le tecnologie che Fiat-Chrysler dovrà immediatamente emulare. Tutte e tre le
Case tedesche, compresa Mercedes che ha riacceso la sua stella presentando
vetture di fascino esclusivo, sono ormai da tempo strutturate per esportare la
loro produzione nazionale. Fiat-Chrysler dovrà sfidare anche le due sorelle Usa:
Ford, che da sola è uscita dalla crisi del 2009 senza ricorrere all'aiuto dello
Stato, ha annunciato 25 nuovi modelli «europei» e sta rilanciando il mito
dell'auto americana nel nostro Continente con l'arrivo della Mustang. Prevede di
aumentare la sua produzione, nel mondo, entro il 2017, del 30%, per arrivare con
tre turni lavorativi, a 8 milioni di veicoli assemblati, contro i 6 del 2013.
General Motors ha annunciato le dimissioni del suo presidente ed amministratore
delegato, Dan Akerson (verrà sostituito , il 15 gennaio, da Mary Barra); ha
comunicato che uno dei suoi marchi, Chevrolet, lascerà l'Europa; ha avvisato che
tutte le attività industriali in Australia, dove sono coinvolti circa 3 mila
dipendenti, finiranno entro il 2017; e infine ha liquidato, senza molto fair
play, l'alleanza che meno di due anni fa aveva firmato con Psa Peugeot Citroen.
Ebbene, GM rimane il secondo costruttore mondiale dietro a Toyota e numero uno
negli Stati Uniti ed in Cina. Senza dimenticare, poi, che gli stessi francesi di
Psa, dopo aver definito l'ingresso nel loro capitale dei cinesi Dongfeng,
ripartiranno potenziati e l'alleanza Renault e Nissan, ormai consolidata, forte
del suo marchio low costa Dacia, sarà un ostacolo in Russia, in Asia ed in
America.

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             226 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               NAZIONALE Edizione

L'operaio Usa guadagna di più, il Fisco pesa meno;
Il confronto Dalle polizze sanitarie ai contributi sociali, ecco le voci delle
buste paga dei dipendenti degli stabilimenti

BYLINE: Giovanni Stringa

SECTION: PRIMO PIANO; Pag. 10

LENGTH: 388 parole



HIGHLIGHT: Retribuzione intorno ai 1.550 euro, in Italia 1.350. L'onere del
cuneo fiscale I bonus Nel contratto Chrysler ci sono bonus per migliaia di
dollari, come la condivisione degli utili con premi da zero a 12mila dollari


MILANO - Un operaio nello stabilimento Chrysler di Jefferson North, a Detroit.
Un altro nella fabbrica Fiat di Mirafiori, a Torino. Vivono lontani migliaia di
miglia e l'oceano che li separa vale anche per le buste paga. Diversissime,
dalle retribuzioni fino alle tasse e addirittura alla frequenza (settimanale
negli Stati Uniti, mensile in Italia). Eppure, adesso i due operai-turnisti
hanno in comune una cosa non da poco: l'azienda per cui lavorano, al 100%.

Nella fabbrica Usa, con i nuovi contratti post-2009, ci si porta a casa circa
500 dollari netti a settimana. È un numero indicativo e medio della categoria,
così come lo sono tutti gli altri a seguire. Al mese fanno all'incirca 2.100
dollari. Che, in euro, diventano 1.550. L'operaio italiano, invece, a fine mese
incassa intorno a 1.350 euro. Ma il «netto in busta» arriva una volta in più (in
Italia c'è la tredicesima) di quanto succeda al collega americano. Se fosse in
cassa integrazione la sua paga sarebbe decurtata di diverse centinaia di euro, a
seconda del numero di ore passate in fabbrica o in cassa. La Fiom Cgil parla di
stipendi da 800-900 euro netti per chi è in cassa integrazione a zero ore da
diverso tempo.

Fare confronti, insomma, non è facile. Tantomeno sugli importi lordi, visto che
il cuneo fiscale tricolore può arrivare a superare il 50%, mentre quello a
stelle e strisce viaggia intorno al 35% (stime Fismic).

Ma la «contabilità del cedolino» non si ferma qui: le aziende americane spesso
integrano lo stipendio con polizze sanitarie e piani pensionistici differenti da
quelli in Italia, dove - però - la sanità pubblica offre un livello di
prestazioni ben diverso. Senza contare che il costo della vita e le tutele
giuridiche non sono le stesse a Detroit e a Torino. E che, ancora, alcune voci
(vedi gli incentivi fiscali) possono variare a seconda della regione dove si
trova lo stabilimento, pur restando nella stessa nazione.

C'è poi la lista dei «variabili», con Chrysler che si distingue per una lunga
serie di bonus. La Fim Cisl ha raccolto tutto un elenco dei bonus del contratto
Chrysler-Uaw (il sindacato) del 2011, molti dei quali legati a parametri di
produttività, per migliaia e migliaia di dollari. Uno fra tutti: la condivisione
degli utili con bonus variabili da zero a 12 mila dollari (9 mila euro).

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             227 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               NAZIONALE Edizione

Effetto Chrysler, Fiat in rialzo del 16,4%

BYLINE: Sergio Bocconi

SECTION: PRIMO PIANO; Pag. 10

LENGTH: 684 parole



HIGHLIGHT: Elkann e Marchionne: avanti con l'integrazione. Camusso: chiarezza
sulle fabbriche


Fiat vola in Borsa dopo l'accordo con Veba, il fondo sanitario del sindacato
auto Usa, per acquisire il restante 41,5% e salire al 100% in Chrysler: il
titolo del Lingotto ieri ha fatto un balzo in Piazza Affari del 16,4% tra scambi
elevati. Un rialzo significativo anche perché porta la capitalizzazione di Fiat
a 8,6 miliardi di euro, cifra che si confronta con i 7,6 miliardi che
rappresentano il valore attribuito a Chrysler dalla perizia finalizzata
all'offerta pubblica.

Una svolta che, in una lettera inviata a tutti i dipendenti del gruppo, il
presidente John Elkann e l'amministratore delegato Sergio Marchionne definiscono
«un momento epocale nella storia» di Fiat e Chrysler, che danno ora vita «a un
costruttore di auto mondiale, tra i leader del settore». «L'emozione con cui
scriviamo questa lettera è quella di chi negli ultimi quattro anni e mezzo ha
lavorato per coltivare un grande sogno di integrazione industriale e culturale e
oggi lo vede realizzato. È la stessa emozione che accomuna trecentomila persone
nel mondo, protagoniste di questa giornata storica». L'accordo con Veba, viene
sottolineato, «permette l'unione fra le due società anche dal punto di vista
finanziario e tecnico». Sotto il profilo industriale l'integrazione è invece già
una realtà.

Il passo,che porterà nelle casse di Veba in tutto circa 4,3 miliardi di dollari,
con un esborso cash di Fiat pari a 1,75 miliardi, è stato definito da Robert
Naftaly, presidente del comitato che guida il fondo, come il «miglior risultato
possibile»: «L'intesa è nel miglior interesse per i pensionati e le loro
famiglie, per le quali il fondo offre servizi vitali di sanità» .

L'operazione, nella quale Lazard è stata advisor unico di Fiat, viene guardata
da alcuni analisti internazionali (e dal «Wall Street Journal») con cautela in
ragione della sostenibilità del debito complessivo, mentre è stata giudicata al
momento neutrale sul rating del Lingotto da parte di Fitch: l'agenzia considera
positivamente i termini dell'accordo sottolineando che l'esborso cash limitato
contiene il peso dell'acquisizione sul profilo finanziario di Torino, che non
deve ricorrere a una ricapitalizzazione.

E se mercoledì, quando è stata annunciata in serata l'operazione, i commenti a
caldo sono stati limitati, ieri Fiat-Chrysler è stata al centro del dibattito
sindacale e politico. Soprattutto in relazione ai possibili riflessi domestici
(ieri sono stati diffusi i dati sulle immatricolazioni di auto nuove in Italia:
il mercato registra in dicembre un incremento dell'1,4% ma nell'intero 2013
accusa una flessione del 7%; il gruppo Fiat riporta un calo del 2,6% nell'ultimo
mese e annuale del 9,9%). Secondo Susanna Camusso, leader della Cgil, «dopo
questo importante passaggio che definisce l'assetto proprietario è
indispensabile che Fiat dica cosa intende fare nel nostro Paese, come gli
stabilimenti italiani possano trovare la loro collocazione produttiva nel
gruppo, così come auspichiamo che la direzione dell'impresa resti italiana». E
da parte della Fiom si chiede che il «governo convochi ora tutte le parti». Un
appello rivolto in primo luogo al ministro dello Sviluppo, Flavio Zanonato, che
ieri ha definito la notizia dell'accordo «molto positiva»: «Mi sono congratulato
con Marchionne». E ha aggiunto che il governo «è pronto a supportare le
strategie di crescita e occupazione di questa grande multinazionale dell'auto
che si è venuta a creare». Certo delle «positive ripercussioni sugli
stabilimenti Fiat in Italia e per tutto il sistema-Paese» è Raffaele Bonanni
della Cisl, il quale si sofferma sul fatto che «se oggi Fiat è un vero gruppo
globale è anche merito nostro». Gli fa eco Luigi Angeletti della Uil: «Le
prospettive che si aprono ora sono positive anche per gli stabilimenti
italiani». Applaudono infine all'accordo Giorgio Squinzi, presidente di
Confindustria, e l'Unione industriale di Torino .

© RIPRODUZIONE RISERVATA

Il 28 dicembre

L'accordo di Vero Beach, in Florida l'incontro decisivo

La svolta con Veba? Secondo l'agenzia Bloomberg è avvenuta in Florida, a Vero
Beach, dove sarebbe avvenuto l'incontro decisivo.

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             228 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               RIBATTUTA Edizione

Sbarco a Wall Street e investimenti Exor pronta a restare a quota 30%;
Le tappe La liquidità di Auburn Hills, il nodo della sede e del marchio, la
sorte di Cassino

BYLINE: Raffaella Polato

SECTION: PRIMO PIANO; Pag. 11

LENGTH: 686 parole



HIGHLIGHT: Fusione in programma, ad aprile il piano per gli impianti italiani La
liquidità La liquidità di 10 miliardi del gruppo Usa, il percorso per la
quotazione al listino americano


La certezza: approdo a Wall Street. La scommessa: rivoluzione premium. A partire
dalle fabbriche italiane. Giusto il tempo di festeggiare il «momento epocale»
della storia Fiat, come il giorno dopo tutti definiscono l'accordo che porta al
Lingotto il 100% di Chrysler, e per Sergio Marchionne, l'azionista John Elkann,
l'intero asse Torino-Detroit il lavoro ricomincia.

Non che si sia mai interrotto: il disegno è a lungo termine, ogni tassello
incastrato al precedente e modellato per il successivo, ogni mossa adattata al
momento e ogni momento, però, mai «staccato» dalla visione complessiva. Un ciclo
continuo che oggi davvero tocca un traguardo «epocale». Ma che non completa, non
ancora, percorsi e sfide. Finanziari e industriali.

C'è una strada, che è già tracciata. Porta al New York Stock Exchange. E la
fusione a questo serve: in caso contrario potrebbe non essere necessariamente in
agenda. Nel senso che l'integrazione operativa - vale a dire produzione,
piattaforme, tecnologie comuni - è un fatto da tempo acquisito. Fiat-Chrysler lo
sono già, qui, un'unica azienda. E, in bilancio, Fiat già consolida Chrysler
(grazie alla quale macina utili a dispetto della crisi europea). Non era però la
stessa cosa sul piano della finanza. L'enorme liquidità di Auburn Hills, più o
meno 10 miliardi di euro indispensabili al Lingotto per «sparare» sul fronte
investimenti ogni munizione disponibile, finora Marchionne non la poteva toccare
(e oggi deve avere qualche carta di riserva, tipo un rifinanziamento dei bond
2019 e 2021, per rispondere ai dubbi di Fitch sull'«improbabile pieno accesso»
al cash «prima del 2015-2016»). Né ovviamente valeva, il principio dell'azienda
unica, dal lato societario. Certo, la Fiat con Chrysler dentro è già quotata, e
la Borsa ha subito «benedetto» il passaggio dal 59,5% al 100% di Auburn Hills
aggiornando del 16% il valore del Lingotto. Quella Borsa però è Milano. Mentre
Fiat-Chrysler, gruppo globale, di globale (e meno costoso) dovrà avere sempre
più anche l'accesso ai finanziamenti. Wall Street diventa dunque la tappa logica
e obbligata (il che non implica per forza l'automatica scelta degli Usa come
sede, ma nemmeno la permanenza in Italia: Cnh, che ha inaugurato lo schema, ha
base legale in Olanda e fiscale in Gran Bretagna). Dopodiché: è pensabile
sbarcare sul listino Usa con una società che rinunci, nel nome, al brand
Chrysler? Tanto più quando da lì arrivano, ormai, ricavi quasi doppi rispetto a
quelli dell'azienda che ha comprato e sta ancora in cima alla piramide?

È evidente: no. Questo tuttavia, in un gruppo che funziona proprio perché non
c'è stata colonizzazione ma integrazione di due culture, non significa che le
radici italiane siano destinate al taglio. Non andrà - non dovrebbe, almeno -
così per la proprietà. «Se la torta è buona, più fette hai meglio è»: è la
posizione di Elkann rispetto al rischio di diluizione post quotazione (probabile
già quest'anno), non è cambiata, e grazie agli 1,3 miliardi di liquidità Exor
potrà tranquillamente sostenere il proprio 30,5% quando, prima o poi, verrà
aumentato il capitale. Ma non andrà - non dovrebbe, almeno - così neppure per il
cuore produttivo: le fabbriche. Ad aprile Marchionne presenterà il business plan
2014-2017. Per sbloccare gli investimenti italiani in sospeso, Cassino in
primis, aspettava si sbloccasse la vertenza con Veba. Ora quella è chiusa. Gli
investimenti ripartiranno. E qui si giocherà la vera sfida: trasformare anche la
«vecchia» Fiat da casa generalista in casa di marchi premium e lusso, in tutti i
segmenti, per tutti i mercati (America inclusa). Operazione che è già cominciata
con la 500 e soprattutto con la Maserati, che proseguirà ora con le Jeep e i suv
Fiat di Melfi, che dà primi segnali più che incoraggianti ma avrà la prova «non
per deboli di cuore» solo con l'Alfa. Operazione che è una rivoluzione a tutti
gli effetti. Nessun altro costruttore l'ha mai tentata prima su scala così
ampia. Ma nessun altro costruttore ci ha mai nemmeno provato. Come per tanti
altri azzardi che, alla fine, sin qui hanno dato ragione a Marchionne.

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             229 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               RIBATTUTA Edizione

Detroit parla all'Italia

BYLINE: DANIELE MANCA

SECTION: PRIMO PIANO; Pag. 11

LENGTH: 761 parole


Ce ne sono tante di scommesse dietro l'accordo che ha portato la Fiat ad
acquisire il pieno controllo della Chrysler. Ha fatto bene Sergio Marchionne a
parlare di intesa che entra nei libri di storia, come pure John Elkann a
ricordare l'emozione che accomuna i 300 mila dipendenti del gruppo. I numeri
sono importanti in un accordo che torna a proiettare la nostra industria
nazionale in una dimensione globale che sembravamo, tranne rarissime eccezioni,
avere smarrita. Ma le cifre spiegano solo parzialmente gli impegni, il nuovo
percorso, impensabile sino a qualche settimana fa, che si sta aprendo per la
Fiat, per il nostro Paese e per i numerosi attori: a cominciare dal governo.

La Borsa ha già giudicato positivamente l'accordo, le azioni del Lingotto hanno
segnato un rialzo del 16,4%. La Fiat sale al 100% della casa automobilistica di
Detroit, creando il settimo gruppo del settore al mondo secondo la classifica di
Global Insight, con una spesa di poco più di 1,2 miliardi di euro. E questo
significa che la società di Torino non avrà bisogno di un aumento di capitale,
cosa che tranquillizza i mercati. Gli analisti finanziari si sono già esercitati
a considerare l'indebitamento che salirà, nel gruppo combinato, a oltre 14
miliardi di euro. Debiti che si confrontano con gli 88 miliardi di ricavi
previsti a fine 2013 e con un utile di 1,2 miliardi sempre di euro.

La modalità di pagamento dell'intesa prevede il versamento al fondo sanitario
del sindacato dell'auto, Veba, di altri 700 milioni di dollari (dei circa 4,3
miliardi complessivi che riceverà per il 41,5% che possedeva nella Chrysler) in
tre tranche diluite nel tempo. E questo dà un'indicazione precisa sul fatto che
al di là dell'Atlantico si stia puntando decisamente sul futuro del gruppo. Il
sindacato automobilistico Uaw si è impegnato inoltre a «sostenere le attività
industriali di Chrysler e l'ulteriore sviluppo dell'alleanza con Fiat». Si
comprende così come dagli Stati Uniti giunga ancora una volta una lezione di
pragmatismo che spesso in Italia si ha la sensazione di non aver ben capito. Si
può trattare anche duramente ma con un obiettivo comune: crescere e svilupparsi
. Un atteggiamento che non tutti i sindacati italiani hanno avuto, a partire
dalla Fiom che ne paga ora le conseguenze anche in termini di presa sui
lavoratori del Lingotto. Ad aprile i vertici della Fiat presenteranno il nuovo
piano industriale. Gli investimenti in Italia sono stati confermati ancora una
volta. Ma dovranno essere tradotti in azioni. Si potrà verificare concretamente
quanto il gruppo è pronto a puntare sull'Italia e su quello sarà misurato.

I prossimi mesi saranno importanti per comprendere anche quanto il nostro Paese
e il governo siano decisi a fare sì che l'accordo del primo gennaio abbia le
maggiori ricadute positive possibili per l'Italia. A pochi è sfuggito quanto
abbia influito sulla ripresa spagnola il fatto che l'industria dell'auto iberica
sia tornata a essere competitiva in termini di costi e contratti e abbia drenato
investimenti delle case tedesche. Si potrà anche discutere, e sicuramente
accadrà, su dove avrà sede il prossimo nascente gruppo Fiat-Chrysler. Ma è
evidente che assisteremo probabilmente a una distribuzione di più centri
decisionali, alla luce di un mercato che è sempre più globale e che fa della
diversificazione geografica uno dei punti di forza. È grazie alla sua presenza
in Cina che la stessa sofferente Peugeot può ancora giocare la sua partita,
sebbene affidandosi a un socio orientale. La scelta di puntare sulla Chrysler e
sul mercato americano, oltre alla presenza consolidata in Brasile, rende oggi la
Fiat un temibile competitor globale.

L'occasione per il nostro Paese è confermare di potere essere un centro di
stile, tecnologico e produttivo, importante e, visti i volumi di consumo interni
sempre più ridotti, orientato anche all'export. Avere una forte industria
manifatturiera significa anche sviluppare una altrettanto solida struttura di
servizi. Una complementarietà che finalmente potrà contribuire alla crescita.

Ma non bastano buoni accordi, imprese e sindacati, serve un Paese che comprenda
la strategicità della combinazione. Tre numeri indicano che di strada da fare ne
abbiamo parecchia: paghiamo l'energia il 30% in più rispetto al resto d'Europa,
la burocrazia costa alle imprese 31 miliardi di oneri aggiuntivi e siamo al
quarto posto tra i Paesi sviluppati in quanto a pressione fiscale ormai a quota
44,4% rispetto al Pil (Prodotto interno lordo). Non possiamo più permettercelo .

Daniele Manca

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             230 of 2985 DOCUMENTS



                          Corriere della Sera (Italy)

                             3 gennaio 2014 venerdì
                               NAZIONALE Edizione

il Balzo di Fonsai e Yoox Giù i Bancari con Ubi;
Piazza Affari

BYLINE: GIACOMO FERRARI

SECTION: ECONOMIA; Pag. 35

LENGTH: 188 parole


Grazie a Fiat (il titolo del Lingotto è volato a +16,4% dopo l'intesa con Veba
che ha permesso di arrivare al 100% di Chrysler), Piazza Affari ha limitato i
danni di una seduta borsistica, la prima dell'anno, dominata dalle vendite in
tutta Europa. L'indice Ftse-Mib, infatti, che era partito allo sprint e nel
corso della giornata era arrivato a superare i 19 mila punti, si è
ridimensionato sul finale, chiudendo in calo dello 0,2%, mentre Parigi e
Francoforte hanno superato abbondantemente il punto percentuale

di flessione. Oltre a Fiat, ha corso molto la sua controllante Exor (+4,46%)
che, almeno per ora, vede allontanarsi l'ipotesi di un aumento di capitale.
Ancora in tensione, inoltre, Fonsai (+3,58%) nel giorno in cui è stato stipulato
l'atto di fusione con Unipol, mentre Yoox (+3,31%) ha nuovamente ritoccato il
suo massimo storico. Nel resto del listino spicca invece l'exploit di Banca
Finnat (+26,18%). Contrastato il comparto bancario. Ubi Banca (-1,94%) e Banco
Popolare (-1,79%) guidano tra l'altro i ribassi fra le blue-chips. Seguono
nell'ordine Telecom Italia (-1,73%) e A2A (-1,7%).

© RIPRODUZIONE RISERVATA

LOAD-DATE: January 3, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             231 of 2985 DOCUMENTS



                          Corriere della Sera (Italy)

                             2 gennaio 2014 giovedì
                               RIBATTUTA Edizione

Svolta Fiat, sale al 100% di Chrysler

BYLINE: Sergio Bocconi

SECTION: PRIMO PIANO; Pag. 2.3

LENGTH: 1094 parole



HIGHLIGHT: Il risparmio Operazione da 4,3 miliardi. Torino impegnerà 1,7
miliardi, 1,9 dal dividendo di Detroit «Niente aumento» «Per Fiat non necessario
un aumento di capitale» E i sindacati chiedono un impegno forte in Italia

Compra la quota Veba. Elkann: lo aspettavamo dal primo momento Marchionne: un
passaggio storico, saremo un gruppo auto globale


La Fiat sale al 100% in Chrysler. Il Lingotto ha annunciato ieri di aver
raggiunto l'accordo con il Veba trust, il fondo sanitario del sindacato
dell'auto Usa, per acquisire il restante 41,46% del capitale del gruppo
americano. Il closing dell'operazione è previsto per il 20 gennaio.

Il Veba trust riceverà per la vendita della partecipazione 3,65 miliardi di
dollari: Fiat verserà cash 1,75 miliardi (importo che equivale a circa 1,3
miliardi di euro) attingendo alla liquidità disponibile; Chrysler pagherà
un'«erogazione straordinaria» a tutti i soci pari a 1,9 miliardi di dollari e
Fiat destinerà la propria quota a Veba. Non ci sarà dunque un'offerta pubblica
né quindi una quotazione preliminare a Wall Street. E, come viene sottolineato
da Torino, non «è previsto un aumento di capitale da parte di Fiat».

Il valore complessivo dell'operazione è in realtà di poco superiore: vanno
aggiunti 700 milioni di dollari che Chrysler verserà a Veba in base a un accordo
con la Uaw (United auto workers), il sindacato americano: secondo il memorandum
d'intesa l'importo verrà suddiviso in quattro quote paritetiche pagabili su base
annua, il pagamento della prima tranche avrà luogo in concomitanza con il
closing, mentre le tre successive saranno versate nei tre anni successivi.
Chrysler group, si legge nella nota del Lingotto, «provvederà al pagamento della
prima parte tramite l'utilizzo di liquidità disponibile». Uaw assumerà alcuni
impegni finalizzati «a sostenere le attività industriali di Chrysler group e
l'ulteriore sviluppo dell'alleanza Fiat-Chrysler». In sostanza al fondo andranno
4,35 miliardi di dollari. Meno dunque dei 5 miliardi chiesti da Veba e qualcosa
in più rispetto al valore attribuito al pacchetto detenuto dal fondo, e cioè
4,15 miliardi, sulla base della perizia finalizzata alla Ipo: bisogna però tener
conto del dato essenziale, e cioè che l'esborso diretto di Fiat è limitato a
1,75 miliardi. Il Lingotto per l'intera operazione che lo ha portato, con
quest'ultimo acquisto, fino al 100% in Chrysler ha dunque pagato
complessivamente 3,7 miliardi di dollari.

«Aspetto questo giorno sin dal primo momento, sin da quando nel 2009 siamo stati
scelti per contribuire alla ricostruzione di Chrysler», ha detto John Elkann,
presidente di Fiat, alla firma dell'accordo. «Il lavoro, l'impegno e i risultati
raggiunti da Chrysler negli ultimi quattro anni e mezzo sono qualcosa di
eccezionale e colgo questa opportunità per dare formalmente il benvenuto a tutte
le persone di Chrysler nella nuova realtà frutto dell'integrazione». E
l'amministratore delegato Sergio Marchionne ha sottolineato che l'acquisto del
100% del gruppo Usa da parte di Fiat rientra fra i «momenti importanti che ci
sono nella vita di ogni grande organizzazione» e che «finiscono nei libri di
storia». «Questa struttura unitaria ci permetterà di realizzare pienamente la
nostra visione di creare un costruttore di auto globale con un bagaglio di
esperienze, punti di vista e competenze unico al mondo».

L'intesa, che comporta anche il ritiro in via definitiva dell'azione legale
davanti al Court of Chancery del Delaware relativa alla interpretazione del
contratto in base al quale Fiat ha esercitato tre tranche di una call option per
l'acquisto della partecipazione detenuta dal Veba Trust in Chrysler Group,
conclude così un cammino cominciato operativamente nella prima parte del 2009
con la lettera d'intenti per un'alleanza strategica globale fra Fiat e Chrysler,
e con il Lingotto socio al 20% nel gruppo americano.

Immediati i commenti da sindacato e politica. Secondo Rocco Palombella,
segretario generale della Uilm, «Fiat dimostra la forza dell'industria italiana
nel mondo. Siamo orgogliosi di questa determinazione perché si rafforza anche la
scelta degli investimenti sul territorio nazionale e la prospettiva a favore di
nuovi volumi produttivi in Italia». «Una scelta strategica da cui ci attendiamo
positive conseguenze anche per l'Italia e per Torino», ha detto il sindaco di
Torino, Piero Fassino. Mentre il presidente della Regione Piemonte Roberto Cota,
dopo essersi definito «naturalmente contento» per l'operazione, ha aggiunto: «Il
tema vero però è un altro: da noi si fa una fatica bestiale a produrre auto
perché Roma sbaglia nella politica fiscale e quella industriale è inesistente».

© RIPRODUZIONE RISERVATA

I punti dell'accordo

1

L'acquistodal sindacatoIl closingil 20 gennaio

Fiat acquisirà da Veba la partecipazione del 41,5% detenuta dal fondo sanitario
del sindacato americano Uaw in Chrysler. Il closing è previsto entro il 20
gennaio 2014. Fiat verserà a Veba 3,65 miliardi di dollari, di cui 1,75 miliardi
in contanti e 1,9 miliardi come dividendo straordinario

2

Il Lingottoproprietariodel 100%del gruppo Usa

Con l'acquisto della quota di Veba, il gruppo Fiat diventa ora proprietario del
100% di Chrysler. In questo modo il Lingotto diventa un costruttore globale in
grado di competere ad armi pari con colossi dell'auto come Volkswagen.
L'ingresso nel gruppo americano risale al 2009, quando Fiat siglò un'intesa con
Chrysler e ne prese il 20%

3

Le tappedella conquistadal prestito Usaalla maggioranza

L'alleanza con Fiat permette al gruppo Chrysler, che ha fatto ricorso al
«Chapter 11» (fallimento controllato) di ottenere dal governo di Stati Uniti e
Canada un prestito da 7,6 miliardi di dollari, restituito a maggio 2011. Nel
luglio di quell'anno Fiat che a luglio ottiene il controllo con il 53,5%. Nel
gennaio 2012 sale al 58,5%

John Elkann ( foto ) ieri ha commentato l'operazione raccontando di aspettare
«questo giorno sin dal primo momento, sin da quando nel 2009 siamo stati scelti
per contribuire alla ricostruzione di Chrysler». «Il lavoro, l'impegno e i
risultati raggiunti da Chrysler negli ultimi quattro anni e mezzo sono qualcosa
di eccezionale e colgo questa opportunità per dare formalmente il benvenuto a
tutte le persone di Chrysler».

Bob King (nella foto al centro) è il presidente del potente sindacato americano
United Auto Workers (Uaw), da ieri ex socio e alleato della Fiat di John Elkann
e Sergio Marchionne nella Chrysler attraverso il fondo pensionistico Veba con il
41,5%. King ha sempre detto di nutrire fiducia nei confronti del manager
italiano.

«Una buona notizia che consolida definitivamente l'integrazione Fiat-Chrysler
rafforzando il suo ruolo di player globale. Una scelta strategica da cui ci
attendiamo positive conseguenze anche per l'Italia e per Torino». Così il
sindaco di Torino, Piero Fassino (foto), ha commentato l'accordo Fiat-Veba che
completa l'acquisizione di Chrysler da parte del Lingotto.

LOAD-DATE: January 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             232 of 2985 DOCUMENTS



                          Corriere della Sera (Italy)

                             2 gennaio 2014 giovedì
                               RIBATTUTA Edizione

I numeri e gli scenari per la fusione

BYLINE: FABIO TAMBURINI

SECTION: PRIMO PIANO; Pag. 2

LENGTH: 251 parole


Alzi la mano chi non ha dubitato che Sergio Marchionne riuscisse a chiudere in
bellezza l'operazione Chrysler. E invece, sia pure dopo una trattativa lunga e
complessa, la ciambella è riuscita. Fiat ha annunciato ieri l'acquisto della
quota controllata da Veba e il prezzo pagato risulta interessante: 3,65 miliardi
di dollari per il 41,5 per cento del gruppo di Detroit (più altri 700 milioni in
quattro anni come contributi che verranno versati da Chrysler al Veba trust, il
fondo del potente sindacato americano Uaw). Non solo.

La parte in contanti che pagherà Fiat è di appena 1,75 miliardi di dollari, cui
si aggiungono 1,9 miliardi che sono il frutto del dividendo straordinario
corrisposto dalla stessa Chrysler. Con la conseguenza, non di poco conto, che
Fiat può chiudere l'operazione senza neppure bisogno di aumentare il capitale.

A questo punto l'obiettivo di Marchionne, che era di portare Fiat al controllo
del 100 per cento di Chrysler, è stato raggiunto, con il risultato di produrre
valore per gli azionisti della società e, nello stesso tempo, di spostare
definitivamente il baricentro del gruppo a Detroit, dove ha sede il quartier
generale della società americana. Anche perché la tappa successiva prevede
appunto la fusione tra Fiat e Chrysler. In più, a rafforzare i rapporti con Veba
c'è, ed è certamente innovativa, la parte dell'accordo di carattere industriale.
A partire dal coinvolgimento del sindacato nello sviluppo delle attività
produttive previste dall'integrazione Fiat-Chrysler.

LOAD-DATE: January 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             233 of 2985 DOCUMENTS



                          Corriere della Sera (Italy)

                             2 gennaio 2014 giovedì
                               RIBATTUTA Edizione

Gli investimenti nelle fabbriche in Italia Il settimo posto nella classifica
mondiale;
Modelli e impianti Il marchio americano è in crescita da 44 mesi consecutivi. Le
mosse per Maserati

BYLINE: Bianca Carretto

SECTION: PRIMO PIANO; Pag. 2

LENGTH: 520 parole



HIGHLIGHT: I piani per Alfa e per le nuove Jeep di Melfi in produzione da
quest'anno


La sottoscrizione dell'accordo con Veba segna per Fiat un nuovo capitolo
industriale della sua storia. Capitolo destinato ad accelerare la crescita.
Sergio Marchionne ieri ha sottolineato come « ora possiamo realizzare la nostra
visione per divenire un costruttore di auto globale, con un bagaglio di
esperienze e di competenze unico al mondo, un gruppo solido e aperto che
garantisce un ambiente di lavoro stimolante e gratificante».

Il gruppo Fiat/Chrysler, nella top ten del Global Insight, è posizionato
attualmente al settimo posto, quando Fiat Auto, dieci anni fa, era classificata
al decimo. Tenendo presente che i costruttori sono ormai consolidati in
strutture sempre più estese: la Cina è divenuta il primo mercato del mondo con i
20milioni di pezzi immatricolati ogni anno, le joint venture, in continua
espansione tra le case automobilistiche, hanno assunto una distribuzione
geografica variegata, con modalità e pesi profondamente differenti. La Fiat
stessa ha cambiato totalmente pelle: questo accordo prevede che Chrysler versi
ai due soci - Fiat e Veba - 1,9 miliardi di dollari, un'erogazione straordinaria
che, a sua volta, permetterà a Fiat, di corrispondere a Veba 1,75 miliardi. In
questo modo non sono state intaccate le risorse necessarie per il piano di
investimenti che coinvolgerà tutti gli stabilimenti, anche quelli italiani, per
rilanciare i marchi, compreso Alfa Romeo.

Da 44 mesi consecutivi Chrysler continua la sua crescita di vendite, lo scorso
novembre ha segnato il momento più alto della sua marcia, con le quattro
divisioni - Chrysler, Jeep, Dodge e Ram - ha realizzato risultati migliori dei
suoi concorrenti, trainati dai suv ( Grand Cherokee e Cherokee) e dai pick up (
Ram HD), tipologia di auto che ha rappresentato, nel 2012, più del 42% delle
vendite in Usa. Il prossimo aprile Sergio Marchionne illustrerà la cadenza delle
nuove uscite, con l'assegnazione dei prodotti ai singoli impianti. La strategia
sarà l'evoluzione di quella adottata con la famiglia 500 e con il brand
Maserati, ossia posizionarsi su livelli che superano il «premium» e rientrano
nella fascia «lusso». Da Melfi si sa già che verranno prodotti tre suv, uno con
il marchio Jeep e due con il marchio Fiat.

La casa del Tridente sta confermando con 30mila ordini acquisiti in un anno
-grazie alla Quattroporte e alla Ghibli- che il percorso intrapreso è vincente.
Basti ricordare che Maserati nel 2012 aveva venduto 6.288 unità. E conta, forte
di questi risultati, di immatricolarne 50mila entro il 2015. Un dinamismo che
permette di ottenere alti profitti e di assicurare lavoro ai siti italiani,
favorendo la successiva esportazione. Un successo a cui hanno contribuito
molteplici convergenze, per esempio, Ghibli utilizza degli elementi della
piattaforma della Chrysler 300, ha inaugurato la stagione dei motori diesel da
275 cavalli costruiti, in Italia, dalla VM, nella fabbrica di Cento, la trazione
integrale proviene dall'esperienza di Jeep. L'incontro di culture e tecnologie
distanti tra loro, hanno generato un auto definita dalla stampa francese «coup
de coeur de l'année 2013».

© RIPRODUZIONE RISERVATA

LOAD-DATE: January 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             234 of 2985 DOCUMENTS



                          Corriere della Sera (Italy)

                             2 gennaio 2014 giovedì
                               RIBATTUTA Edizione

Marchionne e il piano Detroit Dal salvataggio alla fusione;
Industria Il 20 gennaio di cinque anni fa lo sbarco negli Stati Uniti, la
fiducia di Obama e la promessa mantenuta

BYLINE: Raffaella Polato

SECTION: PRIMO PIANO; Pag. 3

LENGTH: 712 parole


MILANO - Tipico di Sergio Marchionne. Sparigliare. Questa volta solo con il
calendario: mesi e mesi di trattative, dure e combattute e dall' happy end per
nulla scontato, e poi la firma ufficiale nell'unico giorno dell'anno in cui
l'intero pianeta sta a festeggiare tutt'altro. Chiaro che era tutto pronto da
più di qualche ora, che mancavano solo i dettagli formali. Ma resta un ottimo
modo di inaugurare il 2014, l'accordo di ieri con Bob King e gli altri uomini di
Veba-Uaw. E di mettere, con la fusione Fiat-Chrysler ormai dietro l'angolo, un
sigillo molto più che simbolico sul suo (primo?) decennale al Lingotto.
Chiudendo un cerchio - uno dei tanti, sicuramente il più importante e
altrettanto certamente non l'ultimo - aperto proprio così: sparigliando.

Era il 20 gennaio 2009. L'Occidente era già precipitato in quella che si sarebbe
rivelata la più lunga e devastante recessione mai vissuta dal 1929 (e forse
neppure allora). Sotto choc, prima e più di altri: il mondo dell'auto. Teste che
saltavano, fabbriche che chiudevano, bilanci che affondavano. Nessuno che
sembrasse sapere cosa fare. Neanche Marchionne, certo, per molti aspetti: non è
che la Grande Crisi Globale abbia risparmiato la Fiat. Al contrario. L'azienda a
un soffio dal fallimento che aveva preso in mano il primo giugno 2004, insieme a
Luca Cordero di Montezemolo e a John Elkann in training da presidente, si era a
gran velocità trasformata in una case history di assoluto successo. Però a quel
punto, 2008-2009, comunque rischiava. Grosso. Macinava utili e si era
rafforzata, sì. Ma non abbastanza. Era ancora troppo piccola, troppo europea,
troppo concentrata qui e sulle fasce basse di mercato per poter reggere gli
urti. Un secondo spettro fallimento, al Lingotto, lo temevano.

C'era un'unica possibilità. Facile, a rileggerla dopo. Ma quel 20 gennaio di
cinque anni fa, quando Fiat annuncia di aver raggiunto un accordo con Chrysler e
con il fondo Cerberus - l'azionista dell'epoca, arrivato dopo la disastrosa
esperienza non di un gruppo qualsiasi: di Daimler - l'effetto è quello di una
bomba. Soprattutto tra i big dell'auto. Quelli che, all'inizio, Marchionne lo
guardavano un po' dall'alto in basso, ora perdono definitivamente lo snobismo di
chiamarlo «marziano». Loro dalla crisi sono storditi. Lui ci vede
un'opportunità. Agli altri l'auto americana, che in quei mesi costringe la
patria del capitalismo alla «bestemmia» dei salvataggi di Stato, pare un
suicidio. A lui sembra un affare. Rischioso. Azzardato. Da fatica bestiale. Ma
fattibile. E più ancora: il solo argine, la sola scommessa che Fiat possa
innalzare per tenere la tempesta, intanto, e soprattutto per preparare la nave
alla velocità e alla «stazza» che saranno richieste quando sarà passata.

Non lo è ancora. Non del tutto. Però è adesso il momento di mettere la macchina
avanti tutta. Con la fusione, Fiat-Chrysler avranno tra l'altro l'enorme
vantaggio della «cassa» in comune. E la liquidità di Auburn Hills, salvata
cinque anni fa dal Lingotto, del Lingotto salverà ora qualcos'altro oltre ai
bilanci (come avviene stabilmente da un paio d'anni): Marchionne e
l'azionista-presidente Elkann hanno ogni intenzione di mantenere la promessa di
rafforzare «negli anni e nei mesi a venire» gli investimenti in Italia - l'hanno
ribadita due settimane fa nella lettera di auguri ai dipendenti - ma sarà in
buona parte grazie all'asse americano del gruppo. Multinazionale sotto ogni
profilo. Compreso quello della quotazione: Wall Street arriverà. Senza debiti
con nessuno, neppure di là dall'oceano. E' vero, senza i maxi-prestiti della
Casa Bianca il Lingotto non avrebbe mai potuto sbarcare a Detroit. Però è stato
Barack Obama, che il «sì» a Torino l'aveva dato in mondovisione citando «lo
straordinario turnaround del gruppo italiano» e che sul capitale General Motors
ha lasciato qualche miliardo di dollari, a ricordare prima di Natale che ogni
centesimo (e salatissimi interessi) «è stato ripagato in largo anticipo».

Quel primo cerchio ora si chiude. Fiat e Chrysler (il 100% della quale è costato
alla fine alle casse torinesi solo 3,7 miliardi di dollari) sono già un'unica
entità. Che cosa ne guadagna l'Italia? Per esempio, le Jeep che tra pochi mesi
usciranno da Melfi. Per cominciare.

© RIPRODUZIONE RISERVATA

LOAD-DATE: January 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             235 of 2985 DOCUMENTS



                          Corriere della Sera (Italy)

                             2 gennaio 2014 giovedì
                               RIBATTUTA Edizione

«L'industria? Vince se ha il coraggio di guardare oltre la crisi»;
L'intervista Berta: con i risultati americani Torino potrà rilanciare l'attività
in Italia. L'effetto del fallimento della città Usa

BYLINE: Francesca Basso

SECTION: PRIMO PIANO; Pag. 3

LENGTH: 518 parole



HIGHLIGHT: Welfare Ha pesato il fallimento dellacittà di Detroit, che ha reso
difficile il welfare nell'area


MILANO - Solo una decina di anni fa sarebbe stato impensabile che la Fiat
potesse conquistare un colosso americano dell'auto come Chrysler. Il Lingotto
aveva pure rischiato di finire nell'orbita della General Motors. E invece «Fiat
ha giocato la sua strategia di sopravvivenza sull'alleanza con Chrysler» spiega
Giuseppe Berta, professore di Storia contemporanea alla Bocconi, quando nel 2009
Torino decise di entrare nel capitale del gruppo di Detroit.

«Quella operazione ha garantito due soggetti - prosegue Berta -. È stata
l'alleanza di due debolezze: in questo momento però il mix è più favorevole
negli Stati Uniti, Chrysler ha riguadagnato posizioni di mercato mentre in
Europa e in Italia l'industria automobilistica soffre. Ma noi non corriamo il
rischio di perdere la produzione dell'auto. Questa alleanza permetterà di
riposizionare la nostra produzione su una maggiore qualità, come è nei piani di
Marchionne e come l'operazione Maserati sta dimostrando. Anche il rilancio del
marchio Alfa Romeo non poteva essere fatto solo con le forze Fiat, ora si fa più
concreto con Chrysler».

L'intesa raggiunta con Veba, il fondo sanitario del sindacato americano Uaw, fa
emergere per Berta «la miglior qualità di Sergio Marchionne: è uno strepitoso
negoziatore. È riuscito a concludere con grande vantaggio un accordo che ha
anche avuto momenti difficili e di tensione». I numeri dell'operazione ne sono
la prova. «Il sindacato aveva chiesto 5 miliardi di dollari, invece Marchionne,
che era disposto a darne molti di meno, è riuscito ad ottenere di versare
nell'immediato solo 1,75 miliardi e 1,9 miliardi di dividendi. In più ci sono
700 milioni di dollari in quattro rate. Non dovrà ricorrere a un aumento di
capitale né alle banche, sarà sufficiente la liquidità Fiat». È stato un
«accordo lungamente elaborato ed efficace, su Veba - spiega Berta - ha pesato il
fallimento del Comune di Detroit, che ha reso difficile il welfare in
quell'area. C'era la volontà a tenere un buon accordo con l'azienda. E quei 700
milioni di dollari al sindacato vanno letti in questo modo». Ma soprattutto
l'amministratore delegato del gruppo Fiat «si è avvalso di una buona strategia
per la creazione del consenso. Ha scelto come negoziatore Ron Bloom, che è sì un
banchiere d'affari di Wall Street ma è anche gradito ai sindacati». Nel 2011 era
Bloom ad essere a capo della task force di Obama sull'industria automobilistica.
Alla fine Bob King, il presidente del potente sindacato United Auto Worker
(Uaw), ha capitolato e ha accettato le condizioni di Marchionne, che «è stato
molto abile». Osserva Berta che il ceo del Lingotto «ad un certo punto ha smesso
di parlare dell'operazione Chrysler in Italia e lo ha fatto sempre e solo negli
Stati Uniti». «Che si fosse vicini alla chiusura dell'accordo - conclude Berta -
poteva essere intuito dalla decisione di non fare il consueto incontro di fine
anno con il management. Si prestava a due letture: che ci fosse qualcosa
nell'aria e Marchionne non volesse dire nulla, oppure che si riservasse
l'annuncio per capodanno». E così è stato.

@BassoFbasso

© RIPRODUZIONE RISERVATA

LOAD-DATE: January 2, 2014

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2014 RCS Mediagroup
                              All Rights Reserved


                             236 of 2985 DOCUMENTS



                          Corriere della Sera (Italy)

                            31 dicembre 2013 martedì
                                BERGAMO Edizione

Soldi «rubati» al Comune, degradato il capo dei vigili;
La ragioniera infedele Dopo un periodo di malattia e ferie, il comandante è
rientrato, ma ora gli sono state revocate le funzioni

BYLINE: G.U.

SECTION: CRONACA DI BERGAMO; Pag. 4

LENGTH: 577 parole



HIGHLIGHT: Verso la sospensione Per il momento non è possibile per contrattoma è
l'obiettivo dell'amministrazione


Parcheggia la Fiat Panda multijet blu in piazza Locatelli, sotto il campanile
della chiesa di San Giovanni Battista, a Stezzano, a due passi dall'ufficio
della polizia locale. Kenrich Kavanagh, 44 anni, origini australiane, rientra al
lavoro al termine di un periodo di malattia seguito da uno di ferie. Era
«sparito» dopo la bufera sollevata dall'arresto della ragioniera del comune,
Loredana Zenca, per peculato. Reo confesso, è indagato per lo stesso reato:
180.000 euro di soldi pubblici finiti sui conti di sua moglie, sua suocera e sua
madre, in concorso con la Zenca. Ma da ieri non è più comandante.
L'amministrazione comunale - provvedimento del sindaco Elena Poma - gli ha
revocato le funzioni, primo passo per arrivare alla sospensione, al momento
impedita da questioni di contratto e procedure.

Sono da poco passate le 11. Gli uffici sono stati appena aperti al pubblico.
Dentro non c'è nessuno, se non un agente allo sportello. Kavanagh temporeggia
qualche minuto in auto, poi scende e si avvia verso l'ingresso. Sgrana gli
occhi, quando lo si rincorre. Sbotta, anche se con modi gentili, alla parola
«giornalista»: «Mi avete massacrato», dice mentre affretta il passo. Poi si
ferma e guarda fisso negli occhi: «Non mi sembra il caso di parlare perché c'è
un'indagine in corso e non sarebbe rispettoso verso la magistratura. Quello che
c'era da dire è stato detto a chi di dovere». Non ha l'aria dell'uomo distrutto
dai guai giudiziari. Accenna un sorriso che dà una parvenza di serenità: «Nella
vita capita di sbagliare, poi uno paga. Però adesso basta. Davvero, mi a-ve-te
mas-sa-cra-to». Altro mezzo sorriso. Solo un'ultima domanda. Lo sguardo è di chi
ha intenzione di concedere una risposta. Riguarda la richiesta di dimettersi che
il sindaco gli aveva fatto quando lui, dopo che al pm, le aveva confessato di
aver preso i soldi. «Lasciamo che gli eventi facciano il loro corso», butta lì
lui. Ma è chiaro che il rapporto di fiducia è bruciato. «Beh, mi vede qui, no?».
La sua sorte giudiziaria è legata a doppio filo con quella della ragioniera. Lei
era stata arrestata il 2 novembre, nel parcheggio del centro commerciale «Le Due
Torri» dopo aver acquistato una collana da 1.800 euro pagata con un bonifico del
comune. A casa aveva monili per 130.000 euro, sempre di soldi pubblici che
maneggiava «senza controlli», secondo la sua versione. Un buco scavato negli
anni che - alla luce delle indagini - potrebbe arrivare fino a 870.000 euro.
Quattro giorni dopo l'arresto, proprio il comandante si era presentato al pm
confessando di aver preso a sua volta dei soldi: «Io e la ragioniera ci siamo
spartiti 180.000 euro. Ne avevo bisogno e lei me lo ha proposto: faceva i
bonifici sui conti di mia moglie, mia madre e mia suocera, poi le davo la metà
in contanti». Una versione che la dipendente infedele ha però smentito
nell'ultimo interrogatorio, il 19 dicembre: «Ogni responsabile di servizio può
farsi i bonifici». E i primi esiti delle indagini indicherebbero prelievi per
45.000 euro rispetto ai 180.000 ricevuti in bonifici.

© RIPRODUZIONE RISERVATA

I quattro indagati

Oltre alla ragioniera

(dimessa) e al comandante dei vigili, lo sono anche

il gioielliere da cui acquistava

i monili e il falegname

da cui comprava i mobili

con i soldi pubblici

Il buco nei conti pubblici

Secondo un primo calcolo, i soldi «rubati» sono in tutto 340.000 euro. Ma alla
Guardia di finanza, che sta spulciando gli atti del Comune, non tornano i conti
su oltre 870.000 euro

LOAD-DATE: December 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             237 of 2985 DOCUMENTS



                          Corriere della Sera (Italy)

                            31 dicembre 2013 martedì
                                MILANO Edizione

Stezzano, degradato il capo dei vigili che intascava i soldi del Comune;
I bonifici della ragioniera

BYLINE: G.U.

SECTION: LOMBARDIA; Pag. 9

LENGTH: 302 parole


BERGAMO - Parcheggia la Fiat Panda multijet blu in piazza Locatelli, sotto il
campanile della chiesa di San Giovanni Battista, a Stezzano, a due passi
dall'ufficio della polizia locale. Kenrich Kavanagh, 44 anni, origini
australiane, rientra al lavoro al termine di un periodo di malattia seguito
allungato con un altro di ferie. Era sparito dopo la bufera sollevata
dall'arresto della ragioniera del Comune, Loredana Zenca, per peculato.

Reo confesso, è indagato per lo stesso reato: 180.000 euro di soldi pubblici
finiti sui conti di sua moglie, sua suocera e sua madre, in concorso con la
Zenca. Ma da ieri non è più comandante. L'amministrazione comunale gli ha
revocato temporaneamente le funzioni, primo passo per arrivare alla sospensione,
al momento impedita da questioni di contratto e procedure. «I giornali - dice -
mi hanno massacrato. Nella vita capita di sbagliare, poi uno paga. Però adesso
basta. Quello che avevo da dire l'ho detto e c'è un'indagine in corso». La sua
sorte giudiziaria è legata a doppio filo con quella della ragioniera. Lei era
stata arrestata il 2 novembre dopo aver acquistato una collana da 1.800 euro
pagata con un bonifico del comune. A casa aveva monili per 130.000 euro, sempre
di soldi pubblici che maneggiava «senza controlli», secondo la sua versione. Un
buco scavato negli anni che - alla luce delle indagini - potrebbe arrivare fino
a 870.000 euro. Quattro giorni dopo l'arresto, proprio il comandante si era
presentato al pm confessando di aver preso a sua volta dei soldi: «Io e la
ragioniera ci siamo spartiti 180.000 euro. Ne avevo bisogno e lei me lo ha
proposto: faceva i bonifici sui conti di mia moglie, mia madre e mia suocera,
poi le davo la metà in contanti». Una particolare, quest'ultimo, che la
dipendente infedele ha però smentito.

© RIPRODUZIONE RISERVATA

LOAD-DATE: December 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             238 of 2985 DOCUMENTS



                          Corriere della Sera (Italy)

                            31 dicembre 2013 martedì
                               NAZIONALE Edizione

Fiat corre in attesa dell'accordo su Chrysler;
Il negoziato con il sindacato Usa

SECTION: ECONOMIA; Pag. 43

LENGTH: 247 parole


Strappo di fine anno per Fiat in Borsa. Il titolo ha guadagnato quasi il 2%
sulle scommesse di un imminente accordo con il fondo Veba sulla partecipazione
in Chrysler mentre proseguono le trattative tese ad evitare il collocamento in
Borsa del gruppo Usa. Una fonte vicina alla vicenda ha riferito a Reuters che le
trattative di Torino con il fondo sanitario del sindacato Uaw, «proseguono ed è
difficile fare previsioni sui tempi. L'obiettivo è quello di arrivare a un
accordo per il passaggio della partecipazione».

Nei giorni a ridosso delle festività natalizie lo stesso Ceo del gruppo
italoamericano, Sergio Marchionne (nella foto) ha avuto un nuovo incontro con i
rappresentanti della controparte. L'obiettivo è un'intesa prima, appunto, del
collocamento in Borsa di Chrysler richiesto da Veba. La società Usa ha detto che
continuerà a lavorare per fare in modo che l'Ipo sia possibile nel primo
trimestre del 2014.

L'acquisto da parte di Fiat del 41,5% di Chrysler porterebbe Torino al 100%
della società Usa e aprirebbe la strada alla fusione.

Secondo indiscrezioni resta sul tavolo un'offerta Fiat da 4,2 miliardi di
dollari, all'interno di una «forchetta» da 4 a 5 miliardi indicata da alcune
banche d'affari.

Nel gioco della trattativa, Marchionne, nelle scorse settimane in risposta alle
indiscrezioni secondo le quali il fondo Usa punterebbe a valorizzare la quota
sui livelli massimi, aveva commentato: «Allora comprino un biglietto della
lotteria».

© RIPRODUZIONE RISERVATA

LOAD-DATE: December 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             239 of 2985 DOCUMENTS



                          Corriere della Sera (Italy)

                            31 dicembre 2013 martedì
                               NAZIONALE Edizione

Fiera Milano ancora su In Salita i Titoli Snam;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 204 parole


Scambi ridotti e indici in equilibrio nell'ultima seduta borsistica dell'anno.
Tra i listini europei soltanto quello italiano ha registrato un piccolissimo
progresso (+0,06% per il Ftse-Mib), mentre Lisbona ha ceduto l'1,37% e tutti gli
altri hanno chiuso con ribassi inferiori al punto percentuale. A Piazza Affari
non sono tuttavia mancati gli spunti su alcuni singoli titoli. Yoox , per
esempio, da una sola settimana inserita nel paniere dell'indice principale, ieri
ha guidato la lista delle migliori performance, festeggiando così anche il
primato assoluto se si considera l'intero 2013 (+173,49% l'incremento annuale).
Anche Fiat (+1,89%) è tornata sotto i riflettori grazie alle indiscrezioni
relative al possibile accordo con il fondo Veba sulla quota Chrysler. In
evidenza, inoltre, Snam (+1,55%) e Monte Paschi (+1,39%) che, dopo un esordio
difficile, ha ripreso progressivamente quota nonostante le tensioni tra
management e Fondazione sull'aumento di capitale. L'attesa di Expo 2015 continua
a spingere Fiera Milano , anche ieri miglior titolo del segmento Star con un
balzo del 7,48%. In calo, infine, Fonsai (-4,24%), frenata dalle vendite di
beneficio dopo il rally di venerdì scorso.

© RIPRODUZIONE RISERVATA

LOAD-DATE: December 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             240 of 2985 DOCUMENTS



                          Corriere della Sera (Italy)

                            31 dicembre 2013 martedì
                               NAZIONALE Edizione

Pirelli, l'addio dei pattisti e l'attesa su Mediobanca;
Sussurri & Grida

SECTION: ECONOMIA; Pag. 45

LENGTH: 698 parole


(g.str. ) C'è Pirelli tra i titoli di Borsa più osservati del momento. Con un
occhio di riguardo alle prossime mosse dell'azionista Mediobanca. Dopo lo
scioglimento del patto tra soci, lo scorso 31 ottobre, i vecchi
azionisti-alleati avrebbero già ceduto ben il 10% dell'intero capitale della
Bicocca. Cosa che non ha impedito al titolo di guadagnare all'incirca il 15% in
sole dieci sedute, in un rally che non si è interrotto neanche ieri, con un
nuovo - seppur limitato - balzo dello 0,24%. Tra chi ha liquidato, oltre a
Edizione Holding e Generali, ci sarebbe anche Unipol: presente nel capitale
attraverso Fonsai,avrebbe ceduto completamente la sua quota dell'1,85% secondo
«Il Sole 24 Ore». E Mediobanca? Alberto Nagel, l'amministratore delegato
dell'istituto che aveva vincolato al patto il 4,6% di Pirelli, ha più volte
affermato che la partecipazione sarà valorizzata appena si presenterà
l'occasione. E l'impennata delle quotazioni può essere un incentivo a valutare
il dossier. Quanto agli altri soci, le cessioni sarebbero avvenute tutte tra
fine novembre e meta' dicembre: oltre a Unipol-Fonsai, Edizione holding e'
uscita dal capitale con l'emissione di un prestito obbligazionario convertibile
e Generali ha collocato il 4,4%.

© RIPRODUZIONE RISERVATA

Il Natale Amazon, 109 ordini al minuto

(c.d.c. ) Sarà un capodanno felice per Sir Jeff Bezos che chiude il 2013 con
l'acquisto del Washington Post per 250 milioni di dollari e una stagione
natalizia da record. Amazon ha infatti annunciato ieri che, con oltre 36,8
milioni di prodotti ordinati in tutto il mondo, il Natale 2013 è stato il
migliore di tutti i tempi. Ossia dal 1994, anno in cui l'azienda di e-commerce
con sede a Seattle ha rivoluzionato il modo di fare acquisti. Quest'anno su
Amazon sono stati fatti ordini al ritmo di 426 prodotti al secondo, poi
consegnati in 185 nazioni. Il giorno di picco è stato il 16 dicembre, quando i
clienti hanno acquistato oltre 158.000 prodotti tra tutte le categorie
disponibili sul sito, per un equivalente di 109 ordini al minuto. «Siamo
estremamente grati ai milioni di clienti in tutto il mondo che hanno reso questa
di Amazon la miglior stagione natalizia di sempre - ha commentato Bezos,
fondatore e Ceo di Amazon.com - auguriamo a ognuno di loro buone feste e tutto
il meglio per il prossimo anno». Nel 2013 la selezione di contenuti digitali
Amazon è cresciuta fino a raggiungere oltre 27 milioni di canzoni, eBook, app e
giochi più film, programmi TV e riviste attraverso applicazioni diventando il
più grande negozio al mondo.

© RIPRODUZIONE RISERVATA

Crocs, da Bush a Blackstone

( c.d.c. ) Hanno conquistato i piedi delle star hollywoodiane e persino quelli
di un presidente degli Stati Uniti d'America. Gli zoccoli Crocs, realizzati con
una speciale schiuma anti-scivolo, più simili alle calzature da ospedale che a
un prodotto da fashion victim, erano riusciti ad arrivare persino a George
W.Bush. Poi la crisi, le perdite milionarie e i licenziamenti giustificati dal
Washington Post con una semplice ma efficace teoria: se un prodotto è di fatto
indistruttibi­le, gli acquirenti raramente avranno bisogno di rimpiazzar­lo. È
stato così. Ora, dopo diversi tentativi di rilancio, è il fondo americano
Blackstone che ha deciso di investire un po' di quattrini negli zoccoli colorati
definiti dal Dailymail le più brutte scarpe mai inventate. Come annunciato ieri
dalle due società, Blackstone ha investito 200 milioni di dollari conquistando
una quota del 13% di Crocs. Il fondo potrà contare su due rappresentanti in
consiglio e riceverà inoltre azioni privilegiate della società che potrà presto
convertire in azioni ordinarie. L'investimento permetterà all'azienda delle
ciabatte traforate di varare in gennaio un piano di riacquisto di azioni proprie
da 350 milioni. In compenso John McCarvel, Ceo della società dal 2010, lascerà
il suo posto dal prossimo aprile. «Presto - ha detto il presidente, Thomas Smach
- si troverà un nuovo Ceo che lavorerà con il neocostituito consiglio per
mettere a punto i piani strategici della società nel breve e lungo termine».
Crocs ha infatti sofferto un continuo calo delle vendite negli ultimi trimestri.

© RIPRODUZIONE RISERVATA

LOAD-DATE: December 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             241 of 2985 DOCUMENTS



                          Corriere della Sera (Italy)

                            30 dicembre 2013 lunedì
                               NAZIONALE Edizione

Ferrando: espropriare le banche, creare lavoro;
L'assise comunista

BYLINE: Marco Cremonesi

SECTION: PRIMO PIANO; Pag. 7

LENGTH: 370 parole


MILANO - Marco Ferrando resta fedele alla linea: «È impossibile qualsiasi
accordo con chi si identifica con le classi dominanti». Il 3 gennaio partirà il
terzo congresso del Partito comunista dei lavoratori di cui è portavoce e
animatore, nato dalla rottura, nel 2006, dentro Rifondazione comunista per la
scelta di Fausto Bertinotti di sostenere il governo Prodi. E la distanza con
tutte le altre realtà della sinistra resta radicale: «Tanto più oggi - osserva
-, dato che Rifondazione comunista mi pare abbia esaurito il suo ciclo». Di
Sinistra ecologia e libertà non sembra avere grande opinione: «Vendola vuol fare
la sinistra del centrosinistra... ». E certissimamente non c'è alcuno spazio di
dialogo con un Pd che «con Renzi cancella in un partito liberale qualsiasi
traccia simbolica del suo passato». Insomma, quello di Ferrando e del suo
partito resta un programma rigorosamente «anticapitalista e antisistema che non
ha a che vedere con nessuna delle ipotesi che vedo fare a sinistra». Il simbolo
recente della «deriva», secondo Ferrando, di gran parte della sinistra è il
«gioco di sponda» tra Matteo Renzi e il leader della Fiom Maurizio Landini: «Un
segno della malattia di una sinistra che interpreta il proprio ruolo in una
logica del tutto burocratica di ricollocazione di ruolo e status: la
competizione è quella per fare il primo attore nella collaborazione con la
classe dirigente». Il punto, ora, è superare anche la linea della Fiom di
«contrastare la Fiat in ordine sparso.

Perché in ordine sparso, perdi». Ci vuole, al contrario, «una piattaforma unica
di rivendicazioni comuni: blocco dei licenziamenti, riduzione dell'orario di
lavoro per meglio ripartirlo tra i lavoratori, un grande piano di nuovi lavori
da finanziare con una montagna di nuove risorse». Quali? «Quelle derivanti
dall'abolizione del debito pubblico nei confronti delle banche. Una
nazionalizzazione delle banche vera, con esproprio degli azionisti e la loro
messa sotto il controllo del popolo». Le polemiche pro o contro l'euro
interessano poco a Ferrando. Nel senso che «l'alternativa non è tra euro e lira
ma tra capitale e lavoro. Non è tra Roma e Bruxelles ma su chi comanda a Roma e
a Bruxelles».

© RIPRODUZIONE RISERVATA

LOAD-DATE: December 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             242 of 2985 DOCUMENTS



                          Corriere della Sera (Italy)

                            27 dicembre 2013 venerdì
                               NAZIONALE Edizione

Interventi & Repliche

SECTION: LETTERE AL CORRIERE; Pag. 43

LENGTH: 531 parole


Manifestazioni in onore di Beccaria

Sul Corriere del 20 dicembre leggo le preoccupazioni espresse da Bernardino Osio
circa l'assenza di iniziative italiane (e milanesi) per ricordare il 250°
anniversario (2014) della pubblicazione di Dei delitti e delle pene , a fronte
di un convegno già preannunciato dalla Sorbona e dell'uscita di importanti saggi
in Francia. Sergio Romano, da parte sua, ha accennato a quanto fatto in passato
da Mediobanca per Beccaria. Desidero precisare che dal 1984 Mediobanca pubblica
l'Edizione Nazionale delle sue opere (che ho l'onore di dirigere). L'edizione -
16 volumi - giungerà tra pochissimo al suo compimento con il volume contenente
gli Scritti economici, attualmente in corso di stampa. Saremo dunque in grado di
presentare a Milano questo e gli altri volumi della serie nella primavera 2014.
Non mancheranno nel 2014 altre iniziative su Beccaria, al momento in
preparazione: per dar notizia solo di ciò che è a uno stadio avanzato di
definizione, una mostra alla Biblioteca Braidense sul tema della giustizia da
Beccaria a Manzoni e un convegno internazionale di studi sul pensiero del grande
filosofo lombardo, che si terrà

a Pavia (dove Beccaria prese la laurea in Giurisprudenza) nel prossimo autunno.

Gianni Francioni

Università di Pavi a

Quei no ai lavori umili e manuali

Da Ginevra l'autrice della lettera «Lavorare di più per far crescere il Pil»
invita tutti

gli italiani a lavorare di più per «dare uno schiaffo» alla crisi in atto nel
Paese (Corriere, 23 dicembre). Ebbene, in Italia vi sono centinaia di migliaia
di proposte di lavoro

che restano inascoltate e il motivo

(risaputo ormai da parecchio tempo!) è che noi non vogliamo più accettare lavori
umili: infatti vi sono persone che ancora dicono:

«Perché io, con la mia cultura, devo andare a fare dei lavori manuali o umili?».

Mauro Mai, Rieti

Ammontare del debito pubblico

Siamo sicuramente molto indebitati ma un po' meno di quanto ha affermato un
lettore nel suo intervento sul Corriere della Sera del 24 dicembre. Il debito
pubblico Italiano è di circa due mila miliardi di euro e non due milioni di
miliardi di euro.

Roberto Cozzi

roberto.cozzi@libero.it

Abolizione delle Province e risparmi

In una lettera del 24 dicembre si afferma che «fa sorridere il fatto che i
nostri politici abbiano fatto tanto cancan per risparmiare un miliardo con
l'abolizione delle Province». Mi ricordo che negli anni 50, a passeggio con mio
nonno a Trieste, spesso mi diceva: «Se trovi a terra una lira raccoglila: ti
servirà per fare il milione!».

Fausto Coradduzza

Tolmezzo (Ud)

Caso Stamina

A proposito della lettera sul metodo «Stamina» (Corriere , 22 dicembre),
rammento che un giorno parlando con un vecchio farmacista del paese, prossimo al
pensionamento, chiesi: «Lei è cosi sicuro che questi prodotti non funzionano,
allora perche li vende e perché li acquista?». Rispose: «Sa quanta popolazione
fa l'Italia? Quasi 60 milioni di abitanti, vuole che almeno 25.000 persone non
credano a queste sciocchezze? Beh, moltiplicato per 45 (EURO) cadauno fanno poco
piu di un milione di euro!» (Il prodotto in questione era magicamente
pubblicizzato come risolutivo per la cura della calvizie).

Paolo Carelli

Lapedona (Fm)

LOAD-DATE: December 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             243 of 2985 DOCUMENTS



                          Corriere della Sera (Italy)

                            23 dicembre 2013 lunedì
                                MOTORI Edizione

SECTION: MOTORI; Pag. 5

LENGTH: 167 parole


SOMMARIO

6Come si guida sulla neve 9Cover story: Lucia Mascino 11Quella volta che...
13Gomme, catene o «calze»? 14Portfolio: E lo chiamano brutto tempo 17Il senso di
Barzini per la neve 18La Ferrari FF a Bolzano 20La Range Rover Sport a Cortina
22La Audi RS Q3 a Madonna di Campiglio 24La Mini Paceman a Gstaad 26La Fiat
Panda 4x4 allo Chalet Fiat di Madonna di Campiglio 29Fiat Panda 4x4 Story 31Le
auto dell'Avvocato sulla neve 33Luigi Tura e la sua Campagnola d'epoca 34La
Maserati Ghibli a Courmayeur 38La Kia Sportage a Davos 41Il personaggio:
Kristian Ghedina 44La Ford Kuga al Sestrière 47I piloti venuti dal freddo 48La
Volvo XC60 a Canazei 51Moda 1. Intervista a Deborah Compagnoni 53Moda 2. Addio
alla tuta 54La Opel Insignia Country Tourer a Salisburgo 56La Hyundai ix35 in
Val Badia 58La Citroën DS5 Hybrid4 a Vipiteno 60La Renault Koleos in Abruzzo
62La Toyota Rav4 a Folgaria 64La Nissan Juke Nismo a Ponte di Legno 66La Peugeot
3008 Hybrid4 sull'Etna 69Le guide 71Fumetto, di Stefano Disegni

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             244 of 2985 DOCUMENTS



                          Corriere della Sera (Italy)

                            23 dicembre 2013 lunedì
                                MOTORI Edizione

Antartica campionessa di «libera»;
Madonna di Campiglio Fiat Panda 4x4

BYLINE: Alessandro Giudice

SECTION: MOTORI; Pag. 26.27

LENGTH: 1065 parole



HIGHLIGHT: La pista è la «Spinale diretta», vicino allo Chalet del Lingotto: 600
metri di dislivello senza paura


«Ma è proprio lei, la Panda Antartica!». Lo stupore di Cristina, addetta alle
Funivie di Madonna di Campiglio, è spontaneo e irrefrenabile. Inizia a girarle
intorno, a fare foto col cellulare per poi spiegare: «Sui giornali e in tv ho
seguito il suo debutto al Salone di Francoforte e, appena è arrivata alla
concessionaria Fiat di Trento, sono andata a vederla e l'ho acquistata subito.
Trovarmela qui, alla partenza del Grosté, imbracata su una slitta trainata da un
gatto delle nevi, mi ha lasciata senza parole: quante possibilità avevo di
incontrarne una come la mia visto che ne sono state costruite solo duecento? Ma,
a proposito, cosa sta succedendo?».

È semplice: per festeggiare il trentesimo anniversario della Fiat Panda 4x4,
abbiamo deciso di portare il modello celebrativo, la Panda Antartica appunto,
nel posto più alto che Fiat ha voluto per raccontare il proprio amore per lo
sport, l'avventura e lo stile.

Lo Chalet Fiat, unico al mondo, si trova 2.204 metri sopra Madonna di Campiglio,
proprio all'arrivo della cabinovia dello Spinale, un'istituzione per tutti gli
appassionati di sci che frequentano la perla delle Dolomiti di Brenta. È nato
nel 2006 da un'iniziativa del marketing Fiat, dove allora lavorava Lapo Elkann,
uno che di immagine e creatività se ne intende. E infatti, sia per la posizione
strategica (la cabinovia Spinale registra circa un milione di sciatori in
transito per stagione) che per le scelte cromatiche degli spazi interni, tutti
giocati su toni molto chiari, con il bianco a farla da padrone, lo Chalet Fiat è
presto diventato un simbolo di Madonna di Campiglio, una delle località più
rinomate di tutto l'arco alpino.

Gli ingredienti del successo stanno tutti nella qualità dell'ospitalità
fortemente perseguita dallo staff di 25 persone diretto da Roberto Maroni
(campigliano doc e solo omonimo del presidente della Regione Lombardia) e dalla
compagna Valeria, sarda: «Il 70 per cento dei nostri clienti è formato da
habitué, persone che si sentono a casa loro, con tutte le comodità e il relax
che non sempre ci si aspetta da un rifugio ad alta quota». Merito anche della
straordinaria posizione, esaltata dalla terrazza e dalle grandi vetrate che
offrono un panorama a 360° equamente diviso tra le Dolomiti di Brenta e
l'Adamello; della calda accoglienza degli interni, sobri e raffinati con qualche
tocco glamour, come le poltrone e i tavolini ricavati dal muso della vecchia
Fiat Cinquecento; della cucina, che segue la tradizione interpretando in modo
creativo i tipici piatti valligiani e le carni prelibate: «Come il cervo, il
capriolo e la razza Rendena», recita Roberto che, per due sere la settimana, il
giovedì e il sabato, apre lo chalet per cena. Ma come ci si arriva? «Finora con
i gatti delle nevi, ma da quest'anno parte un esperimento di corse notturne
della cabinovia illuminata».

E, a proposito di gatti, la salita della Panda Antartica al traino è stato un
evento che ha destato tanta curiosità e... qualche centinaio di foto.
Parcheggiata per tutto il giorno davanti allo chalet è stata oggetto di
un'infinita processione di curiosi che le giravano intorno, chiedevano
informazioni, si accomodavano sui sedili bicolore, uno dei dettagli più
apprezzati in assoluto.

Un'attenzione giustificata dal fatto che lo Chalet Fiat fa notizia ed è un
riconosciuto punto di riferimento mondano. Anche se l'evento clou di ogni
stagione è il Capodanno, con 300-350 ospiti rigorosamente selezionati tra i
frequentatori e i loro amici, gli autografi sulla parete all'ingresso del locale
testimoniano quanti personaggi che vi sono passati almeno una volta.

Il primo in assoluto ad apporre la propria firma è stato Bernie Ecclestone, ma
oltre alla sua se ne riconoscono una quantità: da Luca di Montezemolo a Jerry
Calà, da Piero Ferrari a Juri Chechi, da Gustav Thoeni ad Alberto Tomba, da
Valeria Mazza a Giorgia Surina e tanti altri ancora. Senza poi considerare
Valentino Rossi e Cristina Parodi, che lo chalet lo frequentano abitualmente da
anni.

Se, in paese, la cioccolata calda après-ski si prende al bar Suisse e
l'aperitivo al Piano 54, lo Chalet Fiat offre un'happy hour che, a dire il vero,
inizia un po' presto, intorno alle 14,30, per concludersi alle 17, orario
dell'ultima possibilità di discesa con gli sci. E, proprio parlando di chiusura
delle piste, dopo una giornata in quota e in attesa del gatto che riportasse la
Panda Antartica a valle, ci ha sfiorato un'idea che, in breve, è diventata una
convinzione: quella di scendere con la Panda direttamente lungo la pista!

Controllato che la neve fosse abbastanza compatta e ben battuta, ci siamo messi
alla guida con un minimo di emozione, già a partire dal primo «muretto» dal
quale si abbandonava il sicuro spiazzo davanti allo chalet. Ma sul percorso
della «Spinale diretta», una pista rossa lunga 3,5 chilometri con 585 metri di
dislivello, la Panda Antartica non ha fatto una piega. Eld (Electronic Locking
Differential) inserito, prima marcia sulle discese più ripide e seconda quando
la pendenza si addolciva, la «Pandina» 4x4 non avuto esitazioni, sbavature,
perdite di aderenza, portandoci alla partenza del Grosté in tutta tranquillità.
Davvero una grande auto, per di più in dimensioni da city car. Il massimo.

RIPRODUZIONE RISERVATA Da poco entrata nella gamma di uno dei classici del
fuoristrada (fino a oggi ne sono state vendute 500mila), la Antartica è una
serie speciale lanciata in omaggio ai trent'anni della Panda 4x4. La «tiratura»
è limitata ad appena 200 esemplari e il listino parte a 19.600 euro. Monta il
motore 1.3 MJT II da 75 cavalli, con Start&Stop di serie. A distinguerla è
innanzitutto la carrozzeria bicolore bianco-nero, con i gusci degli specchietti
retrovisori arancione. I cerchi di lega, da 15 pollici, sono diamantati e
«calzano» pneumatici Winter 175/65 R15 84T M+S, progettati per ghiaccio e neve,
ma anche strada e sterrato, per garantire una buona aderenza tutto l'anno.
All'intero la caratterizzazione è data dal rivestimento in ecopelle color grigio
e tessuto, anche qui con «macchie» arancione. Sedile del guidatore regolabile in
altezza. Divano omologato per tre posti, con relativi poggiatesta, e sdoppiabile
in configurazione 60/40. La dotazione standard, molto ricca, comprende i sensori
di parcheggio posteriori, il climatizzatore automatico e il sistema Blue&MeTM
con Usb/Aux-In, con i comandi al volante.

p.l.

RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             245 of 2985 DOCUMENTS



                          Corriere della Sera (Italy)

                            23 dicembre 2013 lunedì
                                MOTORI Edizione

La piccola «arrampicatrice»;
L'Intramontabile

BYLINE: Bianca Carretto

SECTION: MOTORI; Pag. 29

LENGTH: 821 parole



HIGHLIGHT: Quella della Panda 4x4 è una storia cominciata nel 1984 Design
italiano e tecnologia austriaca per renderla un cult


A Ginevra, nel 1980, la Fiat presentò la Panda: una «scatoletta» semplice,
spartana, ma geniale. Era stato Carlo De Benedetti ad assegnare il compito
(chiamato progetto «Zero», dalla società Italdesign di Giugiaro e Aldo
Mantovani) a Giorgetto Giugiaro. L'ingegner Nicola Tufarelli (ex ufficiale di
Marina, stretto collaboratore di Adriano Olivetti negli anni Cinquanta),
divenuto dopo l'uscita di De Benedetti responsabile del settore auto della Fiat,
non annullò la pianificazione, anzi, con l'appoggio di Umberto Agnelli contribuì
a definirne alcuni dettagli. Il nome Panda fu suggerito da Susanna Agnelli,
sorella di Gianni e di Umberto. Un nome portafortuna, tanto da aver resistito
quando, nel 2004, in Fiat pensarono di ribattezzarla Gingo, la protesta degli
appassionati e la reazione della Renault, che riteneva il nome troppo simile a
Twingo, scongiurarono il pericolo di cambiamento.

La Panda suscitò subito l'entusiasmo del pubblico europeo. Il boom colse
impreparati i dirigenti torinesi, che furono «costretti» a potenziare la
produzione. Ne sono state vendute, dal 1980 a oggi, circa 7 milioni. Il
«Pandino», come venne subito chiamato, era minimalista, eppure divenne uno
status symbol, la seconda macchina per eccellenza, quella guidata per andare da
casa all'ufficio. Per le donne, un utile elettrodomestico. Per i figli freschi
di patente, l'oggetto del desiderio più attraente di qualsiasi sportiva. Un
modello insolito, dai sedili realizzati e con un'intelaiatura tubolare, le linee
squadrate, i vetri piatti, compreso il parabrezza, le cerniere a vista, con il
treno posteriore costituito da un assale rigido e balestre a due lame.

Un aspetto che, in qualche modo, la collegava a un uso quotidiano, anche su
strade sterrate, nelle campagne e sulle alture degli Appennini. Infatti alcuni
elaboratori intuirono queste potenzialità e anticiparono delle versioni
fuoristrada, rinforzando telaio e sospensioni, irrobustendo la carrozzeria
portante nei punti critici, aggiungendo differenti trasmissioni che permettevano
il blocco del differenziale anteriore o la trazione sui due assi. Lo stesso
Giugiaro realizzò un prototipo chiamato Offroader.

Nel frattempo Vittorio Ghidella aveva affiancato per circa un anno Tufarelli,
sostituendolo nel gennaio 1979. Il clima degli «anni di piombo» entrava alla
Fiat. La stagione sfociò nella «marcia dei quarantamila», la rivolta dei quadri
organizzata con l'aiuto di Carlo Callieri, potente capo del personale Fiat,
contro i sindacati.

Giugiaro lavorava al modello che avrebbe dovuto sostituire la Fiat 127,
all'inizio pensata come erede della A112, passata per volontà di Ghidella sotto
l'etichetta Fiat, per divenire la Uno, l'auto che in pochi mesi risollevò le
sorti del Lingotto. Ghidella aveva formato la sua squadra, lui che era
considerato un manager non morbido, facendo rinascere gli entusiasmi. Fu allora
che Giuliano Lonardi, nel 1983 a capo del marketing, decise di introdurre una
versione 4x4 della Panda, realizzata in collaborazione con l'austriaca Steyr
Puch, azienda che importava diversi modelli Fiat ed era, com'è tutt'oggi,
specializzata nel fuoristrada: il fornitore dava la scocca completa, dalla
scatola del cambio all'assale posteriore, mentre l'assemblaggio avveniva nello
stabilimento di Termini Imerese. Le quattro ruote motrici furono abbinate al
motore da 965 cc da 48 cavalli di derivazione A112.

La trazione integrale veniva inserita manualmente. La prima marcia ridotta
aumentava la coppia ai bassi regimi. La piccola arrampicatrice si fece subito
notare. Confrontata agli imponenti veicoli off road di moda trent'anni fa, la
prima citycar 4x4 era semplice nella meccanica, compatta nelle dimensioni,
facile da gestire ed economica nell'acquisto: era allora, e rimane tutt'oggi, un
veicolo unico. Nelle stradine dei paesi di montagna, impraticabili dai
mastodonti del fuoristrada duro e puro, non esisteva alternativa all'agilità
della Panda. In seguito verrà equipaggiata anche con il motore Fire da 999 cc da
50 cavalli. Vennero introdotte diverse versioni speciali, dalla Trekking alla
Country Club, una variante di lusso, per arrivare alla Monster, realizzata con
la Ducati. La Panda 4x4 è stata protagonista di numerosi raid, come la
Parigi-Pechino, 22mila chilometri attraverso 11 Paesi. Nel 2004 Panda si è
aggiudicata il titolo di Car of the year. Oggi, alla terza generazione, è ancora
la più amata dai giovani.

Fiat si appresta, nel 2014, a lanciare altri due piccole vetture a trazione
integrale. Al Salone di Ginevra, in marzo, vedremo il «baby suv» marchiato Jeep,
costruito - come la gemella Fiat 500X, che sarà esposta a Parigi, in settembre -
sulla piattaforma della 500L, la Small Wide (un architettura chiave, modulare,
facilmente adattata anche alle normative americane), nella fabbrica di Melfi: un
veicolo fondamentale per lo sviluppo globale che il brand Jeep ha assunto nella
strategia Fiat/Chrysler.

RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             246 of 2985 DOCUMENTS



                          Corriere della Sera (Italy)

                            23 dicembre 2013 lunedì
                                MOTORI Edizione

Sulla nonna dei fuoristrada;
Altri Tempi

BYLINE: Ilaria Morani

SECTION: MOTORI; Pag. 33

LENGTH: 804 parole



HIGHLIGHT: Niente elettronica, niente Abs e nemmeno il servosterzo Una vecchia,
ma perfetta, Fiat Campagnola in Val D'Aosta


D avanti alla piccola chiesetta di San Teodulo, qualche chilometro sopra ad
Aosta, a Thouraz, c'è una panchina. Basta sedersi lì e aprire gli occhi per
capire perché vale la pena uscire dalla città, mettersi in macchina per qualche
ora e salire ripidi tornanti. L'arco alpino è lì davanti, le cime sono innevate
e tagliate di netto da canaloni che si perdono a valle. La Dora Baltea indica la
strada e si perde dietro alla montagna.

È il paesaggio a suggerire il mezzo di trasporto più adatto: un veicolo a
quattro ruote motrici che si mimetizza perfettamente nei boschi e nei vigneti
che arrivano oltre ai mille metri di altezza. Via il tettuccio, non serve. I
vetri sarebbero un ostacolo tra noi e tutto il resto.

Luigi Tura ha deciso di sposarsi con le montagne. Sono la sua casa, un buen
retiro dopo una vita frenetica passata ai massimi livelli lavorando nel settore
automobilistico. Prima alla Magneti Marelli, poi in Formula Uno, poi in Fiat. E
proprio lì ha scoperto la «Sua» Campagnola. Verde militare, perfetta, nata nel
1952: un gioiello che sembra costruito apposta per andare alla scoperta delle
vette. Sono una strana coppia che parla metà milanese (Luigi è sempre vissuto
nel capoluogo lombardo), piemontese (nelle grandi fabbriche Fiat è stata
assemblata la 1101) e patois, la lingua locale.

A Sarre (640 metri) la neve è solo qualche macchia bianca ai bordi delle strade.
Quindi, armati di berretto, ci avventuriamo su, sempre più in alto. Un tornante
dopo l'altro la Campagnola sembra essere stata creata per questo. «Guarda là a
sinistra è il monte Becca France (2.312 metri), crollato a causa di una frana
nel 1.564 quando si è portata via il villaggio di Thora e tutto quello che
incontrava -, racconta Luigi. A destra i vigneti, ora spogli, ma così preziosi
per una piccola regione che un tempo era famosa non tanto per le piste da
discesa quanto - per il vino unico, perché nasceva in un microclima eccezionale:
c'erano 30 varietà di vino, ora solo 18», racconta Michel Vallet un petit
viticulteur di Sarre.

L'orizzonte si apre e incontriamo qualche vecchia casa e un albergo, ora chiuso.
«Qui negli anni 80 si proiettavano i film in strada. Faceva freddo, ma era la
nostra attrazione, quando il sole andava giù e non vedevano più le nostre
montagne». La Campagnola si arrampica e trova la neve, la schiaccia, un po'
slitta, ma le quattro ruote motrici ci ricordano che la vettura era stata
progetta per l'esercito, quindi è forte e non ha paura di qualche cumulo di
polvere bianca fresca.

Prima, seconda, il vetro del parabrezza ripara dal vento e il sole ci regala una
giornata da brivido. Troviamo indicazioni per tre laghi, quello del Falére, meta
preferita per passeggiate invernali con le ciaspole, il lago delle rane e quello
dei morti sul quale da centinaia di anni aleggia una leggenda. La racconta il
proprietario di una moderna baita dove troviamo un menu tipico valdostano ma
presentato con l'attenzione e la cura di un ristorante da città, di alto
livello. Il padrone è un cacciatore e conosce bene i suoi monti: «Al tempo due
comuni limitrofi si facevano battaglia tra loro. Alla fine della loro personale
guerra tutti i morti vennero buttati dentro al lago. Ecco, ora si dice che se si
fa per due volte il giro dello specchio d'acqua i fantasmi dei defunti si
mostrano ancora». Dal ristorante Les Fleurs d'Aquilou a Thouraz saliamo ancora
orientando la bussola verso la neve che si intravede qualche centinaio di metri
più in alto.

Queste strade, strette e tortuose che costeggiano la montagna erano una volta il
tragitto del rally della Val d'Aosta, «ma poi si sono resi conto che erano
troppo pericolose, così le hanno lasciate solo per noi che ci godiamo il
panorama», racconta Luigi. La sua Campagnola è perfetta, ogni pezzo è al suo
posto, ogni ingranaggio è originale. Ed è un caso (o forse è solo il frutto
dell'innamoramento per la jeep) che non l'ha modificarla. «Ho sempre amato le
auto - spiega Luigi che ora ha 75 anni ed è segretario del Club Italia,
sodalizio tra collezionisti possessori di vetture solo made in Italy-. Quando
lavoravo accanto alle officine mi facevo aiutare dagli operai per modificarle e,
a volte, inventare qualcosa di nuovo». Il suo gioiello era una 33 Alfa Romeo
verde: «l'avevo fatta segare a metà, via il tetto sostituito da una copertura in
materiale ignifugo con chiusura elettrica: una novità per quegli anni». Ancora
qualche tornante e tappa per sorseggiare il tipico caffè alle mandorle al Vetan
dove la proprietaria non manca di accoglierci con il racconto di quando lei e la
figlia sono diventate campionesse nel programma culinario di Antonella Clerici.
Una sosta alla piccola chiesetta di Saint Nicolaus da dove si scorge l'imponenza
del Gran Paradiso e giù di nuovo in paese prima che il sole cali e la montagna
diventi scura.

RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             247 of 2985 DOCUMENTS



                          Corriere della Sera (Italy)

                            23 dicembre 2013 lunedì

Cinque novità sull'asse Torino-Detroit;
I nuovi arrivi

BYLINE: BIANCA CARRETTO

SECTION: CORRIERECONOMIA; Pag. 2

LENGTH: 511 parole



HIGHLIGHT: Dalla 500X all'Alfa 4C Spider alla Jeep Cherokee: l'alleanza al test
di maturità


Nel 2014 si vedrà il grado di maturità dell'alleanza Fiat/Chrysler, un solo
gruppo, una vera fusione di culture, di rapporti tra l'auto e l'uomo, non
importa di quale continente. Cinque nuovi modelli usciranno nel corso dell'anno:
Jeep Cherokee, B Suv Jeep, Alfa 4C Spider, 500X a quattro e due ruote motrici.
Prendono origine da due piattaforme italiane, la C-Wide e la Small-Wide,
sviluppate da Fiat, per le vetture di segmento medio e di segmento B.
Architetture completamente nuove, che hanno permesso di dare origine, grazie
alla loro modularità totale, ossia alla possibilità di sostituire parti che le
compongono con altre, in modo da realizzare differenti soluzioni, anche sulla
stessa linea di montaggio, senza dover riprogettare l'intera struttura.

Significa meno investimenti, una cadenza di produzione rapida per adattarsi ai
mercati globali, cogliendone tutte le opportunità, a vantaggio della
flessibilità di utilizzo. Sulla C-Wide è stata realizzata per prima l'Alfa Romeo
Giulietta, in seguito la Dogde Dart per il mercato americano e le Fiat Viaggio
ed Ottimo per quello cinese, oltre alla Cherokee. Altri costruttori hanno
adottato la stessa strategia, il gruppo Volkswagen, per esempio, dispone del
pianale universale MQB, su cui potranno essere assemblati 40 modelli. Uno
scambio di tecnologia, l'esperienza del marchio Jeep nel settore del fuoristrada
ha guidato la Fiat nel progettare vetture off road. Alla fine dell'anno arriverà
la 500X (nome provvisorio), un vero suv, assemblata sulla piattaforma Small-
Wide, la stessa utilizzata dalla 500L. La trazione 4x4 del brand statunitense
propone tre livelli di inserimento, per adattarsi a tutti i terreni. La 500X
verrà realizzata anche a due ruote motrici.

Sulla stessa ossatura verrà realizzato il B Suv Jeep costruito nello
stabilimento di Melfi, come la 500X. Un interscambio anche per i motori: i
potenti Pentastar V6, costruiti in Usa, associati ad un cambio a nove rapporti
sono ormai dotati della tecnologia MultiAir, fabbricati in Italia, offrono
eccellenti prestazioni, con un taglio netto delle emissioni di gas nocivi e un
risparmio di carburante.

Anche nel settore dei propulsori diesel ormai si assiste ad una vera
integrazione, i consumatori americani - grazie all'introduzione dei motori a
gasolio italiani, costruiti dalla fabbrica VM Motor - li preferiscono,
soprattutto per i modelli di grande cilindrata, persino ai benzina ed agli
ibridi. L'acquisizione, da parte di Fiat, della totalità di VM (il Lingotto ha
rilevato da General Motors l'ulteriore 50% del pacchetto azionario), permette
ora il controllo di tutta la produzione dei motori diesel, destinati ai propri
modelli.

Sergio Marchionne ha dichiarato che «il mercato Usa è pronto per ascoltare le
ragioni del diesel», le immatricolazioni di auto, nel continente americano, con
questa alimentazione, sono passate da poco meno di 650 mila del 2010 a quasi 800
mila del 2012, una crescita vicina al 25%. Gli analisti prevedono che, entro il
2020, un veicolo nuovo su 10 sarà dotato di motore diesel.

© RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             248 of 2985 DOCUMENTS



                          Corriere della Sera (Italy)

                            23 dicembre 2013 lunedì

Fiat Metamorfosi e sfide nei 10 anni di Marchionne;
Oltre la crisi Il gruppo è passato da una dimensione nazionale a leader globale

BYLINE: RAFFAELLA POLATO

SECTION: CORRIERECONOMIA; Pag. 2.3

LENGTH: 1015 parole



HIGHLIGHT: Ha ereditato un gruppo che perdeva più di 2 miliardi Oggi le
previsioni parlano di un utile netto tra 0,9 e 1,2 miliardi

Gli incontri con i sindacati per la prossima fusione con Chrysler L e sorprese
italiane: nuovi investimenti, «disgelo» con la Fiom


Luglio 2004. Il marziano - ma in giacca e cravatta, ancora - guardava le Ferrari
di serie girare sulla pista di Balocco. Analisti e stampa li avrebbe incontrati
poco dopo, piano industriale alla mano, e l'attesa era da esordio assoluto: fino
a neppure due mesi prima quasi nessuno, meno che ovunque nel mondo dell'auto,
l'aveva anche solo sentito nominare. Le Ferrari, intanto, fuori continuavano a
girare. Commento del marziano: «Non è possibile che un gruppo capace di
costruire macchine così sia ridotto in queste condizioni».

Il passato

Aveva ragione lui. Quel giorno Sergio Marchionne - nominato a inizio giugno, il
tempo fino a lì passato chiuso al Lingotto a studiare i conti o in giro per il
mondo a «imparare» palmo a palmo le fabbriche - raccontò non tanto che la Fiat
ce l'avrebbe fatta: spiegò soprattutto «come» e in quali tappe. Li convinse, i
mercati: il titolò schizzò del 2,3%, ed era tutt'altro che scontato visto che,
prima dell'uomo venuto dalla Svizzera con passaporto canadese, in due anni altri
quattro amministratori delegati si erano lanciati nelle stesse promesse. A
vuoto, però. Converrà quindi per una volta ricordarli, quei numeri.

La Fiat che Marchionne ereditò, con Luca Cordero di Montezemolo presidente e
John Elkann vice in attesa di crescere, era sinonimo di fallimento. Due miliardi
di perdita solo nell'auto (2,4 in tutto il gruppo). Sempre nell'auto, ricavi
ormai ridotti a 20 miliardi. Vendite in caduta libera. Debiti a montagne (e
infatti senza le banche e il prestito convertendo Torino non ne sarebbe uscita).
Dipendenti mondiali scesi a nemmeno 47 mila.

A precipitare definitivamente sarebbe bastato un soffio. Lui - non ancora
Marchionne «il salvatore», come da copertina di Time 2011 che lo paragonava a
Steve Jobs e lo incoronava «The car star»» - la sfida la accettò. Del rischio
era ovviamente consapevole e non delegò niente neanche di quello. Ottobre 2004:
«Ho stabilito dei target da qui al 2007. Se non li raggiungo, io non ho il
diritto di amministrare ancora e gli azionisti hanno il diritto di mandarmi
via». Non si sono sognati (e non si sognano) di esercitare l'opzione. Dal
prossimo primo giugno faranno dieci anni tondi che c'è lui alla guida della
Fiat. Cioè: di Fiat-Chrysler, ormai. Ed è evidente, l'ha ammesso esplicitamente,
che proprio con la fusione gli piacerebbe chiudere (per poi naturalmente
riaprirlo) questo simbolico primo cerchio «temporale».

La trattativa

Non sarà facile. Non come tutti immaginavano. La scorsa settimana un incontro
diretto tra il numero uno del Lingotto e i vertici del Veba potrebbe aver
sbloccato la trattativa. Ma se così non fosse, se il quasi ex partner continuerà
il suo braccio di ferro anche nel 2014 e insisterà per quotare intanto un 16% a
Wall Street, la Fiat non potrà comprare direttamente il 41,5% di Chrysler
detenuto dal fondo sanitario del sindacato Usa dell'auto, Marchionne non potrà
procedere subito al merger Torino-Detroit, i tempi non potranno rispettare
l'agenda sperata e promessa. C'è persino, nello slittamento già deciso dal
Lingotto per l'offerta pubblica («forse» a marzo-aprile, e in ogni caso «non è
possibile assicurare se e quando» un'offerta davvero ci sarà), la minaccia
implicita di lasciare tutto com'è, e se la veda il Veba.

Solo tattica? Strategia? Mano a poker, mossa a scacchi? Un po' tutto,
probabilmente. Perché non può permetterselo il fondo americano, di tenere
immobilizzata una somma simile quando, con un buco 2012 di 3 miliardi, ha il
problema di pagare le parcelle sanitarie degli iscritti: e se è vero che per la
quota Chrysler i suoi gestori vorrebbero 5 miliardi, Fiat parrebbe disposta a
pagarne comunque 4-4,15.

Il nodo investimenti

Anche per il Lingotto, però, un problema c'è. Grosso. Fino a che non avrà il
100% di Auburn Hills, Torino non potrà unire le due «casse». E non poter
accedere alla liquidità di Chrysler significa, soprattutto per Fiat, non poter
sparare tutte le munizioni disponibili per chiudere definitivamente un altro,
più cruciale cerchio: quello degli ingenti investimenti necessari a potenziare
ulteriormente il plus di Fiat-Chrysler. Ossia: modelli diversi (tanti) da
piattaforme e tecnologie comuni. Ovvero: tutto quello che ha salvato una seconda
volta il Lingotto, nel mezzo della Grande Crisi Globale, e che ha trasformato i
numeri dell'azienda a un passo dal fallimento in questo schema di previsioni per
il 2013 (altro anno di lacrime e sangue per l'auto europea): fatturato a 88
miliardi, risultato operativo tra 3,5 e 3,8, utile netto tra 0,9 e 1,2.

Le tappe

Non dipenderà però tutto esclusivamente da Chrysler. In Italia e in Europa
Marchionne gli investimenti li deve comunque accelerare, o non aggancerà la
ripresina che nel Vecchio Continente si incomincia a intravvedere. Il 2014 è in
parte coperto, quanto a nuovi modelli (su tutti il mini Suv Jeep e la «500X»
ormai in lavorazione a Melfi). Ma non è più possibile rinviare il resto: il
«dopo» va preparato ora.

L'appuntamento con il piano industriale 2014-2017 è già fissato per aprile,
quando in un modo o nell'altro sarà chiara anche la sorte della quota
Chrysler-Veba. Non servirà solo a completare il primo «giro» di investimenti
nelle fabbriche italiane, quello iniziato a Pomigliano con la Panda, annunciando
la mission destinata all'ultimo stabilimento nazionale ancora non rilanciato:
Cassino. Questa sarà una tappa chiave, certo. E altrettanto importante sarà
capire se sul serio, come sembra, il 2014 potrà essere anche l'anno della
distensione (almeno relativa) con la Fiom. Tutto sommato però questa è routine
industriale.

La sfida vera, quella che impegnerà l'amministratore delegato full time tra
Torino e (sempre più?) Detroit ancora per un bel po' oltre il primo decennio, è
una «sfida della vita». Per lui e per l'azienda. Perché trasformare non un solo
marchio, come accadde per esempio con Audi, ma un intero gruppo generalista in
produttore premium è una rivoluzione finora mai riuscita - e in realtà nemmeno
tentata - a nessuno dei grandi costruttori. I quali, d'altra parte, Marchionne
non lo chiamano più «marziano».

© RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             249 of 2985 DOCUMENTS



                          Corriere della Sera (Italy)

                            23 dicembre 2013 lunedì

Cioccolato, la dolce Italia di Lindt;
Il gruppo svizzero investe ancora

BYLINE: roberto Bagnoli

SECTION: CORRIERECONOMIA; Pag. 12

LENGTH: 455 parole


Su alcuni prodotti la nostra fabbrica italiana è la più efficiente e produttiva
del mondo, qui in Italia continueremo ad ampliarci e ad investire».

Fabrizio Parini, 51 anni, amministratore delegato della Lindt Italia ed ex
responsabile marketing della Fiat in Germania, va controcorrente. La capogruppo
svizzera con sede a Zurigo fattura 2,1 miliardi di euro l'anno ed ha otto
stabilimenti sparsi tra gli Stati Uniti e l' Europa. In Italia il colosso del
cioccolato mondiale ha una storica fabbrica a Induno Olona, rilevata dalla
famiglia Bulgheroni, e tra dipendenti dello stabilimento e quelli nei 41 negozi
monomarca che Lindt continua ad aprire, conta circa 1.300 addetti (compreso il
marchio Caffarel) con un fatturato di 230 milioni di euro. Della valanga di
cioccolato che esce dalle macchine di Induno solo il 30% resta in Italia, il
resto viene esportato per rifornire i 161 negozi e i punti vendita del resto del
mondo.

Induno Olona è un paese nel varesotto, a due passi dalla Svizzera dove infatti
Parini abita, a Ponte Tresa. E mentre sui giornali si continua a leggere di
imprenditori che chiudono in Italia per spostare gli stabilimenti in Svizzera
attratti da una pressione fiscale e leggi sul lavoro molto favorevoli, il
manager assicura che nel quartier generale di Zurigo «non si è mai posto il
problema di spostare la produzione da Induno Olona nel Canton Ticino. E' vero
che in Italia il fisco, la burocrazia e le leggi sul lavoro non sono favorevoli
all'impresa ma per noi sono fattori secondari - continua Parini -. Quello che
conta è l'efficienza produttiva e la qualità dei prodotti che escono dallo
stabilimento, per noi è fondamentale anche perché alla Lindt viene controllata
tutta la filiera delle materie prime, nulla viene acquistato già lavorato da
altri». Dunque la Lindt continuerà a investire in Italia anche se il mercato
interno soffre per via della crisi ed è l'unico a non essere cresciuto negli
ultimi due anni. La fabbrica in provincia di Varese è specializzata nella
produzione di boules Lindor, con 28.000 tonnellate di produzione annuale totale
rappresenta uno dei poli di riferimento per il gruppo.

«Negli anni siamo riusciti - spiega Parini - a mantenere vivo il circolo
virtuoso per cui l'efficienza gestionale ha portato a crescenti investimenti che
hanno ulteriormente migliorato gli indicatori, nel rispetto di alcuni pilastri
cruciali per Lindt: la qualità eccellente, il miglioramento continuo, la
riduzione degli sprechi, la sicurezza del lavoro e una chiara focalizzazione sul
cliente finale». Tutto ciò trovando l'equilibrio tra esigenze internazionali e
difesa delle necessità locali, tra tradizione e forte innovazione (di gusti, di
ricette, di formati).

© RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             250 of 2985 DOCUMENTS



                          Corriere della Sera (Italy)

                            23 dicembre 2013 lunedì

Governance La stabilità (senza patti);
Galassia Gli accordi di controllo sono finiti. La strada per la trasformazione
in public company è lunga...

BYLINE: FABIO TAMBURINI

SECTION: CORRIERECONOMIA; Pag. 15

LENGTH: 756 parole



HIGHLIGHT: I grandi gruppi del capitalismo alla ricerca di nuovi assetti
societari


Venerdì 21 giugno 2013 è una data che verrà ricordata. Quel giorno Alberto
Nagel, amministratore delegato di Mediobanca, illustrando alla comunità
finanziaria il piano di sviluppo 2014-2016 di Piazzetta Cuccia, ha annunciato la
svolta: l'uscita dai patti di sindacato e, di conseguenza, lo smantellamento del
sistema con cui per oltre mezzo secolo sono state governate le principali
società del capitalismo italiano. Pressoché immediato il commento di Guido
Rossi, esperto di diritto societario e professore, che ha definito la scelta
«una improvvisa, autentica rivoluzione», aggiungendo che il tramonto dei patti
di sindacato «è in grado di operare una trasformazione destinata a condizionare
tutto il sistema politico, economico e sociale del Paese».

Vecchie reti

I patti di sindacato sono stati lo strumento inventato da Enrico Cuccia,
fondatore dell'istituto di via Filodrammatici, per stabilizzare gli assetti di
controllo delle maggiori società quotate: dalla Pirelli a Montedison, dalle
Generali alla Fondiaria fino alla stessa Mediobanca. Proprio la rete delle
partecipazioni incrociate ha permesso di supplire ai limiti di quello che è
stato definito un «capitalismo senza capitali», con una definizione opinabile
perché, in realtà, i capitali ci sono sempre stati ma ben custoditi nelle tasche
degli azionisti di controllo. Stabilito che la decisione di Nagel, e della
Mediobanca di oggi, prende atto delle necessità dei tempi e non è una scelta
ideologica, è opportuno riflettere sulle conseguenze.

La premessa è che si è messo in moto un meccanismo di portata generale, che
riguarderà l'intero mondo dei patti di sindacato e non soltanto quelli
caratterizzati dalla presenza diretta di Mediobanca. Il dato di fatto è che,
prevedibilmente, l'anno 2014 segnerà il rimescolamento dell'azionariato al
vertice di quanto resta dei grandi gruppi del capitalismo privato italiano.

Gli effetti

Ma il futuro è ricco d'incognite perché la loro scomparsa pone il problema di
chi saranno i nuovi azionisti di riferimento, con la possibilità di cambiamenti
importanti.

Alcuni esempi risultano significativi. Il più importante di tutti riguarda
Generali. Da sempre rappresenta la regina nello scacchiere delle società quotate
italiane, controllata in passato da Mediobanca insieme alla banca d'affari
francese Lazard e alleati vari. Attualmente la partecipazione di Mediobanca in
Generali supera di poco il 13 per cento, ma nei prossimi tre anni scenderà al
ritmo dell'1 per cento all'anno.

Quali saranno le conseguenze? C'è spazio per novità sostanziali nel nuovo
assetto di governo della compagnia? Il modello sarà quello di public company
oppure entreranno in gioco altri azionisti di peso?

Secondo il Cuccia pensiero i patti di sindacato sono serviti a contrastare e
bilanciare lo strapotere dell'Iri, del capitalismo di Stato e dei partiti.
Certamente la loro estinzione rende contendibili società che non lo erano. E'
davvero un fatto positivo in un Paese come l'Italia in cui mancano imprenditori
pronti a fare il grande salto?

Nonostante tutto ci sono ancora aziende che, per dimensioni e redditività,
rimangono di grande interesse. E' indifferente che il loro controllo resti in
Italia? Oppure va considerata, come è stato detto, una battaglia di
retroguardia?

Telecom, malgrado le disavventure seguite alla privatizzazione, resta una
società con margini interessanti, superiori al 40 per cento dei ricavi, il
livello più elevato tra le compagnie telefoniche in Europa. L'uscita di
Generali, Intesa Sanpaolo e Mediobanca la consegnerà agli spagnoli di
Telefonica? Con quali conseguenze sulle infrastrutture delle telecomunicazioni?

Altrettanto incerto è il destino della Pirelli, un'altra azienda tornata a
essere eccellente sotto la guida di Marco Tronchetti Provera che dovrà però
affrontare anche il problema dell'indebitamento ai piani alti. In prospettiva,
il futuro della società è di trasformarsi in una public company classica. Ma lo
sarà davvero? Oppure finirà preda di altre multinazionali?

Va verificato, infine, se la crisi dei patti di sindacato avrà conseguenze sugli
assetti di governo delle banche maggiori. In Unicredit il nocciolo duro delle
fondazioni è ormai ridotto a un modesto nocciolino, mentre le fondazioni
azioniste di Intesa Sanpaolo si ritrovano sempre più spesso su fronti opposti.
La conclusione è facile: la fine dei patti di sindacato significa uscire da
porti più o meno sicuri per affrontare la navigazione in mare aperto. È
certamente più avvincente, ma le tempeste possono colpire duro.

© RIPRODUZIONE RISERVATA

LOAD-DATE: December 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             251 of 2985 DOCUMENTS



                          Corriere della Sera (Italy)

                           22 dicembre 2013 domenica
                               NAZIONALE Edizione

Da Cortina all'Etna Idee per guidare sulla neve;
Sul «Corriere Motori»

SECTION: CRONACHE; Pag. 29

LENGTH: 123 parole


Volete qualche idea per guidare sulla neve? Il Corriere Motori in edicola domani
gratuitamente con il Corriere della sera ne propone molte, facili e suggestive.
Tutti viaggi alla ricerca di risposte non scontate anche nei luoghi più
collaudati del turismo invernale. Per esempio Cortina: visitata da una
prospettiva insolita con la nuova generazione della Range Rover Sport. O
Courmayeur: avvicinata con la Maserati Ghibli 4x4. Oppure Madonna di Campiglio,
dove una Panda 4x4 affronta la pista che scende dallo Chalet Fiat. O ancora
Bolzano, che accoglie la Ferrari FF tra i mercatini di Natale. Nord e basta?
Macché: in Sicilia, la Peugeot 3008 ibrida e integrale raggiunge i crateri
fumanti e imbiancati dell'Etna.

© RIPRODUZIONE RISERVATA

LOAD-DATE: December 22, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             252 of 2985 DOCUMENTS



                          Corriere della Sera (Italy)

                           22 dicembre 2013 domenica
                               NAZIONALE Edizione

La mediazione sulla governance di Telecom;
Legge sull'Opa Il senatore Mucchetti chiede una riforma della legge che preveda
una soglia più bassa del 30% in caso di controllo di fatto

BYLINE: Fabio Tamburini

SECTION: ECONOMIA; Pag. 33

LENGTH: 735 parole



HIGHLIGHT: Diplomazie al lavoro dopo lo scontro in assemblea. Patuano e Fossati
a colloquio


Fino a venerdì scorso l'amministratore delegato di Telecom, Marco Patuano, e
Marco Fossati non avevano mai avuto occasione di confrontarsi personalmente. E
lo scontro in assemblea è stato duro, muro contro muro. Eppure, in attesa dei
risultati del voto elettronico, i due hanno trovato il tempo e l'occasione per
un rapido incontro. Ora si tratta di verificare se ci sono le condizioni per un
accordo che permetta di superare lo stallo seguito alla vittoria risicata di
Telco, l'azionista di riferimento della società (ne fanno parte la spagnola
Telefonica, Generali, Intesa, Mediobanca).

Certo la strada è tutta in salita, con la necessità di fare i conti con
variabili difficili da prevedere fino in fondo come le inchieste della
magistratura (per il momento quella romana), il pressing parlamentare per la
riforma dell'Offerta pubblica di acquisto (con il senatore Massimo Mucchetti,
eletto come capolista del Pd in Lombardia, determinato a tornare alla carica),
gli interventi delle authority brasiliane (che hanno acceso i riflettori sul
conflitto d'interesse di Telefonica, al tempo stesso partner importante di
Telecom Italia e concorrente nella telefonia mobile in Brasile). Ma una società
come Telecom non può essere gestita in un clima di contrapposizione così aspro.
Per questo, un minuto dopo la battaglia assembleare, le diplomazie si sono messe
al lavoro. Il primo terreno di confronto è la riforma dello statuto e della
governance. Entrambe, nel breve termine, sono l'obiettivo di Fossati. E su
entrambe, in fondo, c'è una sostanziale apertura di Patuano. Questo
permetterebbe sia di evitare un nuovo, clamoroso scontro nell'assemblea annuale
di primavera sia di aprire un terreno di verifiche sul piano industriale di
Telecom e sugli investimenti per lo sviluppo della banda larga.

Un ruolo importante potrà essere svolto da società pubbliche a garanzia della
salvaguardia di un asset fondamentale per il Paese come la rete fissa, mentre il
convitato di pietra resta il governo Letta, al quale il destino di un settore
come le telecomunicazioni non può risultare indifferente. Proprio la presidenza
del consiglio ha chiesto a Francesco Caio, commissario per lo sviluppo delle
attività nel digitale, di verificare insieme ad altri due esperti se gli
investimenti nella rete fissa in banda larga previsti dagli operatori, e
principalmente da Telecom, siano coerenti con gli impegni presi in Europa. Le
conclusioni sono attese per la seconda metà di gennaio e certamente peseranno.
Finora gli spagnoli hanno ritenuto di poter contare sull'appoggio di Enrico
Letta. Continuerà ad essere così? Oppure, per esempio, tornerà di attualità la
scelta di cui era sostenitore convinto l'ex ministro per lo Sviluppo economico
Corrado Passera di scorporare la rete fissa da Telecom in quanto asset
strategico per il Paese? Resta poi una domanda a cui dare risposta. E non è di
poco conto. Il fondo americano BlackRock, che è salito fino al 10 per cento del
capitale, opera in conto proprio oppure c'è un mandante? Naturalmente la
risposta ufficiale è la prima, ma questo non toglie che possa essersi garantita
una via di uscita. L'interesse dell'americana At&t all'entrata in Europa è ben
conosciuto, come l'indebitamento elevato di Telefonica, che non le permette di
sommare l'intero debito di Telecom Italia come avverrebbe in caso di fusione. A
meno che negli accordi del dopo assemblea Telecom prenda forma un polo europeo
delle telecomunicazioni italo-spagnolo con una presenza, a garanzia
dell'italianità e della possibilità di avere voce in capitolo sulla rete fissa,
di azionisti pubblici italiani: società della galassia Cassa depositi e prestiti
ma anche Poste italiane che, libere dall'impegno di Alitalia che pare abbia
trovato un azionista estero adeguato, potrebbe svolgere un ruolo più vicino alle
attività tradizionali. Grandi manovre che riguardano l'intero mondo delle tlc in
Europa. Negli Stati Uniti la scelta è stata di puntare su un numero ristretto di
operatori che, negli ultimi anni, hanno potuto diventare molto ricchi e molto
potenti. Sul mercato europeo la scelta è stata opposta: più concorrenza e, alla
fine, operatori più deboli. Ora la tendenza è andare verso una concentrazione
anche in Europa, con Vodafone, la ex France Telecom e soprattutto Deutsche
Telekom interessati ad avere un ruolo da protagonisti. Le loro strade
s'incroceranno con Telecom Italia?

© RIPRODUZIONE RISERVATA

LOAD-DATE: December 22, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             253 of 2985 DOCUMENTS



                          Corriere della Sera (Italy)

                            21 dicembre 2013 sabato
                               NAZIONALE Edizione

Fiat: in Italia continueremo a investire Nuovo incontro per la quota Chrysler;
Il Lingotto La lettera dei vertici: abbiamo scelto di puntare alla fascia alta
del mercato

BYLINE: Raffaella Polato

SECTION: ECONOMIA; Pag. 55

LENGTH: 747 parole



HIGHLIGHT: Elkann e Marchionne ai dipendenti: convinti che saremo ripagati


MILANO -Gli investimenti in Italia «proseguiranno nei mesi e negli anni a
venire». Saranno il logico sviluppo del processo avviato a partire da
Pomigliano, nel pieno della peggior recessione d'Europa e del nostro Paese «in
particolare». Perciò Sergio Marchionne e John Elkann definiscono già quei primi
impegni sulle fabbriche nazionali «decisioni coraggiose». Ma: «Siamo convinti ci
ripagheranno nei prossimi anni».

Sono due promesse e, in fondo, due scommesse. Due scommesse a «orizzonte lungo».
Quella sulla Fiat, venendo dai suoi vertici, è tutto sommato ovvia e
prevedibile. Quella sull'Italia non era così scontata. Sì, amministratore
delegato e presidente l'hanno detto e ripetuto, più e più volte, che gli
stabilimenti tricolori restano centrali nella strategia di un'azienda ormai
multinazionale a ogni effetto. Sullo sfondo restava però sempre lo scetticismo
di chi pensa a Fiat e vede soprattutto Chrysler, la fusione, la via americana
forse non soltanto per la quotazione. Un processo che certo è in corso e
altrettanto certamente andrà avanti, e magari con un'accelerata visto l'incontro
diretto dei giorni scorsi tra Marchionne e gli uomini del Veba (l'anticipazione
è di Bloomberg, e sta al Veba ora rispondere all'offerta). Ma se è essenziale
per il futuro del Lingotto, lo è anche per l'Italia. Potenzialmente in positivo,
e molto più di quanto normalmente si crede. Per cui è significativo che sia la
lettera di auguri e ringraziamento ai dipendenti, firmata ieri da Elkann e
Marchionne, a sottolineare il doppio impegno. Il primo sugli impianti: il
circuito degli investimenti partito da Pomigliano e proseguito poi con
Grugliasco, Melfi, Mirafiori, continuerà «nei mesi e negli anni a venire:
l'obiettivo è usare i nostri stabilimenti come base per la produzione di veicoli
destinati ai mercati di tutto il mondo». Il secondo, di impegno, di tutto ciò è
in realtà il presupposto, perché scegliere di «ricostruire» qui - e non in uno
dei tanti Paesi low cost - uno snodo cruciale dell'export Fiat-Chrysler implica
un atto di fiducia nell'Italia. La nostra economia è devastata da una crisi
ancora non davvero finita. L'Europa sta un po' meglio, ma è sempre l'auto è il
settore che più di tutti paga (ancora) il conto. Il Lingotto però ha tenuto.

Così il «grazie» siglato Marchionne-Elkann va alla «dedizione e concentrazione»
di ogni singolo «collega», dal primo dei dirigenti all'ultimo arrivato tra gli
operai. Ma poiché i vertici sanno benissimo che a centinaia, soprattutto tra le
«tute blu», il tempo della crisi l'hanno passato tra cassa integrazione e
difficoltà ad arrivare a fine mese, per loro c'è un riconoscimento ad hoc:
«Anche in quanti di voi hanno lavorato in modo saltuario, lo sconforto non ha
prevalso». Già. Forse. Però è stata dura. E non ovunque è finita. La novità è
che le promesse, oggi, si avvicinano un po' di più al loro mantenimento. Vero,
anche il 2014 «si annuncia ricco di sfide impegnative, il mercato continuerà a
essere difficile». E tuttavia: «Siamo convinti, conoscendo le vostre capacità e
la vostra determinazione, di poter centrare gli obiettivi». Poi è chiaro che non
è sufficiente, a garantire l'altra convinzione dichiarata: se le «decisioni
coraggiose ci ripagheranno nei prossimi anni» le fiducia dev'essere per forza
estesa a un sistema-Paese in grado di rimettersi a sua volta in moto. Torino
(dove ieri si sono fatti passi avanti per il rinnovo del contratto) in ogni caso
non aspetterà. Ad aprile presenterà il nuovo piano quinquennale. E il clou sarà
la vera sfida di Marchionne, insieme alla fusione con Chrysler: le fabbriche
italiane potranno essere sul serio «una base per il mondo» solo se riuscirà la
«rivoluzione premium», ovvero la «scelta di puntare sulla parte alta di mercato
sfruttando appieno le potenzialità dei nostri marchi e i numerosi vantaggi
dell'alleanza con Chrysler». È una scommessa tutta da giocare. Ma, verso un 2014
che «porterà nuove occasioni per grandi progetti», i primi segnali positivi ci
sono: «Arrivano dalla Maserati di Grugliasco e ci incoraggiano a proseguire su
questa strada».

© RIPRODUZIONE RISERVATA

L'irlandese Jazz Pharmaceuticals rileverà Gentium, unica società italiana
quotata al Nasdaq, per un miliardo di dollari. Jazz Pharma ha proposto 57
dollari per ogni azione Gentium con un premio del 2,4% sulla chiusura della
vigilia. Il presidente di Assobiotec, Alessandro Sidoli: «Si tratta
dell'ennesimo gioiello del biotech italiano che passa ad aziende a capitale
straniero».

LOAD-DATE: December 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             254 of 2985 DOCUMENTS



                          Corriere della Sera (Italy)

                            21 dicembre 2013 sabato
                               NAZIONALE Edizione

Il sindacato

SECTION: ECONOMIA; Pag. 55

LENGTH: 129 parole


Fiom, il 9 gennaio

prove di dialogo

Le prove di dialogo sembra abbiano dato buon esito. E il disgelo prosegue a
gennaio con un nuovo incontro, fissato per il 9, tra la Fiat e la Fiom, dopo
quello del 25 novembre. Il sindacato dei metalmeccanici Cgil e i rappresentanti
del Lingotto tornano a vedersi all'Unione industriale di Torino. Secondo fonti
sindacali, la Fiom porterà al tavolo i risultati del referendum tra i lavoratori
sulla piattaforma rivendicativa presentata dalle tute blu nelle assemblee dei
giorni scorsi. Si è svolto ieri, intanto, il terzo incontro tra l'azienda e i
sindacati firmatari sul rinnovo del contratto, definito dai partecipanti nel
complesso «un lavoro proficuo e preparatorio per i prossimi incontri» del 13 e
14 gennaio.

© RIPRODUZIONE RISERVATA

LOAD-DATE: December 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             255 of 2985 DOCUMENTS



                          Corriere della Sera (Italy)

                            20 dicembre 2013 venerdì
                                BERGAMO Edizione

Tra la refurtiva dentro l'auto tre tacchini vivi;
Cavernago

SECTION: BERGAMO; Pag. 5

LENGTH: 203 parole


Quando hanno aperto il baule dell'automobile, una Fiat Panda, i carabinieri
avranno sgranato gli occhi. Forse si aspettavano di trovare qualche materiale
sospetto, degli arnesi da scasso e pure della refurtiva. Ma mai tre tacchini
vivi. È successo a Cavernago, in via Ungaretti. I carabinieri di Calcinate erano
in zona per dei controlli di routine. Hanno notato l'auto nel parcheggio del
ristorante «Il Jolly» con a bordo quattro persone. Hanno controllato gli
occupanti e la vettura, dalla quale sono spuntati un paio di forbici, un
flessibile, uno spargifoglie e tre motoseghe. Due di queste ultime sono
risultate rubate poco tempo prima del controllo in un'azienda agricola di Isso
(Brescia). Le quattro persone sull'auto sono state denunciate per concorso in
furto e ricettazione. Si tratta di B.S., di 33 anni; L.M., di 19 anni; T.J., 23
anni e M.S., stessa età. I primi due sono uomini, le seconde donne. Sono nomadi.
I primi tre nati nel Milanese, l'ultima invece a Bressanone, in provincia di
Bolzano. Il primo è stato denunciato anche per guida senza patente. L'auto è
stata sequestrata perché senza assicurazione. Restituita la merce rubata. Per
l'altra bisogna verificare la provenienza.

© RIPRODUZIONE RISERVATA

LOAD-DATE: December 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             256 of 2985 DOCUMENTS



                          Corriere della Sera (Italy)

                            20 dicembre 2013 venerdì
                                MILANO Edizione

Pm: amianto, manager Fiat a giudizio;
Morti operai Alfa

SECTION: CRONACA DI MILANO; Pag. 9

LENGTH: 148 parole


Il pm Maurizio Ascione ha chiesto il rinvio a giudizio per omicidio colposo per
l'ex a.d. di Fiat negli anni 90, Paolo Cantarella, per l'ex presidente Giorgio
Garuzzo e per altri cinque ex manager dell'Alfa Romeo per la morte di tumore di
20 operai esposti all'amianto mentre lavoravano negli stabilimenti di Arese. Le
contestazioni, sulle quali deciderà il gip Simone Luerti, sono «infondate»
secondo l'avvocato Giovannandrea Anfora, difensore di Paolo Cantarella, Piero
Fusaro e Luigi Francione, ex manager del gruppo Fiat: «È già stato evidenziato -
sostiene il legale - che nelle lavorazioni dello stabilimento di Arese non era
previsto alcun utilizzo di materiali contenenti amianto, così come è già stato
pure adeguatamente dimostrato come comunque negli anni oggetto di accertamento
giudiziario fosse inesistente alcun fattore di rischio per la salute e la
sicurezza dei lavoratori».

LOAD-DATE: December 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             257 of 2985 DOCUMENTS



                          Corriere della Sera (Italy)

                            20 dicembre 2013 venerdì
                               RIBATTUTA Edizione

I pm su Telecom: ostacolo alla Vigilanza;
Il caso I magistrati al lavoro sul passaggio delle quote dai grandi soci Telco a
Telefonica e sulla cessione argentina

BYLINE: Fiorenza Sarzanini

SECTION: ECONOMIA; Pag. 39

LENGTH: 768 parole



HIGHLIGHT: L'inchiesta della Procura di Roma. Bernabè sentito come testimone I
dubbi L'ex presidente del gruppo aveva già esposto i suoi dubbi nella lettera di
dimissioni


ROMA - L'interrogatorio come testimone di Franco Bernabè è il primo atto
ufficiale di un'inchiesta che può avere sviluppi clamorosi. Perché le verifiche
ordinate dai magistrati romani ipotizzano che per il passaggio delle quote in
Telco relative al controllo di Telecom Italia e la cessione di Telecom
Argentina, possa essere contestato il reato di ostacolo agli organi di
Vigilanza. Esplorano la possibilità che ci sia stata un'intesa occulta tra i
maggiori azionisti per favorire l'ascesa degli spagnoli di Telefonica e sfuggire
ai controlli di chi ha invece il compito di esaminare la regolarità di ogni
passaggio, prima fra tutte la Consob.

La versione fornita ieri al procuratore aggiunto Nello Rossi e al pubblico
ministero Maria Francesca Loy dall'ex presidente, che si è dimesso proprio per
esprimere la propria contrarietà all'operazione, diventa dunque snodo
fondamentale dei nuovi accertamenti disposti dopo l'acquisizione avvenuta circa
un mese fa della documentazione presso le sedi societarie e la stessa Consob.
Sono almeno tre le «criticità» rilevate dagli inquirenti e dagli specialisti del
Nucleo Valutario della Guardia di Finanza riguardo a quell'accordo stipulato il
24 settembre scorso tra i soci di Telco (Assicurazioni Generali, Intesa San
Paolo e Mediobanca) e Telefonica.

La prima riguarda l'aumento di capitale sottoscritto da Telefonica per 324
milioni di euro e destinato a ripianare i debiti bancari. E infatti ci si
concentra sull'opzione di acquisto delle azioni al prezzo di 1,09 euro che
rappresentava quasi il doppio del prezzo di mercato pari a 0,57. Ma anche sulla
scelta di emettere azioni ordinarie di Telco di categoria C senza diritto di
voto fino al 31 dicembre 2013 che Telefonica si è impegnata ad acquistare dai
soci.

La seconda punta invece alle modalità di emissione dell'ormai famoso prestito
convertendo da un miliardo e trecento milioni di euro sottoscritto dal fondo
americano BlackRock. In particolare vengono ritenute «anomale» le modalità di
collocamento, soprattutto nella parte delle informazioni ai sottoscrittori. I
primi ad avanzare dubbi sono stati i piccoli azionisti di Asati che hanno
evidenziato nel loro esposto alla Consob «un trattamento iniquo verso tutte le
minorities a cui è stato strappato un diritto in anticipo, chiedendo a
posteriori una approvazione in una assemblea straordinaria nella quale
occorreranno i due terzi per arrivare al rigetto». I controlli effettuati dal
Nucleo Valutario hanno fatto il resto, evidenziando il ruolo ancora non chiaro
avuto da Telecom Finance Sa e la sottoscrizione del bond per 100 milioni dalla
stessa Telefonica e per altri 200 milioni da BlackRock, nonostante inizialmente
si fosse deciso di escludere gli Stati Uniti dal collocamento.

Il sospetto degli inquirenti, già espresso in due esposti presentati alla Consob
dalla Findim di Marco Fossati e dall'Asati che rappresenta una parte dei piccoli
azionisti, è che il patto abbia favorito l'ascesa di Telefonica in Telco,
provocando un danno a Telecom e al mercato. Grazie a questi accordi la società
spagnola avrebbe infatti ottenuto la maggioranza in Telco arrivando al 66% e
riuscendo così a garantirsi la governance dell'azienda.

Il terzo capitolo che si sta approfondendo riguarda la vendita di Telecom
Argentina a Fintech per 960 milioni di dollari con 860 milioni per la cessione
delle azioni e altri 100 per affari collegati. Al centro delle verifiche c'è la
congruità del prezzo per stabilire se sia vero quanto sostenuto dalle parti che
hanno concluso l'affare circa il vantaggio economico per Telco. Il dubbio è che
in realtà la vendita sia stata decisa soprattutto per favorire le richieste
degli spagnoli di Telefonica che hanno numerosi interessi nello Stato
sudamericano e rischiavano di avere problemi di antitrust se non avessero
«alleggerito» la propria partecipazione azionaria in alcune società.

Era stato proprio Bernabè a sottolineare gli aspetti negativi dell'operazione
prima nella sua lettera di dimissioni, poi durante un'audizione in Parlamento.
Una posizione critica ribadita ieri di fronte ai magistrati e al colonnello del
Nucleo Valutario Pietro Bianchi nel corso dell'interrogatorio durato oltre tre
ore. Perché, come aveva evidenziato nella sua missiva, il presidente era
favorevole ad avviare un percorso dell'aumento di capitale «ma non ho trovato il
supporto dei soci riuniti in Telco», quindi «ho deciso di fare un passo
indietro, non senza avere rappresentato al board la necessità di dotare la
società dei mezzi finanziari necessari a sostenere una strategia di rilancio».

fsarzanini@corriere.it

© RIPRODUZIONE RISERVATA

LOAD-DATE: December 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             258 of 2985 DOCUMENTS



                          Corriere della Sera (Italy)

                            20 dicembre 2013 venerdì
                               RIBATTUTA Edizione

Fiat-Fiom, dopo le Liti Riconciliazione con Toni soft;
La lente

BYLINE: Raffaella Polato

SECTION: ECONOMIA; Pag. 39

LENGTH: 357 parole


Ieri: la grancassa sulle liti, furibonde. Oggi: il clima ovattato sulla
distensione. Tra Fiat e Fiom va così. Comprensibilmente. Se pare non stia
succedendo nulla è perché il percorso verso pax giudiziaria e normalità dei
rapporti sindacali ancora non è completo.

E ancora troppo delicato, dopo anni di muro contro muro in cui gli uni e gli
altri si son detti di tutto, è il classico «ultimo miglio». Ma è questa la
direzione. Il primo segnale una settimana fa, con l'accordo di conciliazione che
ha spedito in soffitta i 62 procedimenti avviati dalla Fiom per riottenere il
diritto alla rappresentanza nelle fabbriche: una sentenza della Corte
costituzionale l'ha riconosciuto, la Fiat si è adeguata, la materia di «quel»
contendere è svanita. Ce n'era un'altra, però, di querelle aperta. Per molti
aspetti ben più cruciale. È la «madre» di tutte le cause intentate dai
metalmeccanici Cgil e puntava dritta al cuore del nuovo sistema di relazioni
industriali Fiat: il contratto specifico di primo livello - o «modello
Pomigliano» - con cui il Lingotto e Fim, Uilm, Fismic, Ugl, Quadri avevano detto
addio alle intese nazionali (e a Confindustria). Il procedimento, a Torino, era
finito in modo salomonico. La «sentenza Ciocchetti» (dal nome del giudice
titolare) aveva condannato la Fiat per comportamento antisindacale ma aveva, in
parallelo, respinto le due richieste-chiave della Fiom dichiarando pienamente
legittima Pomigliano e pienamente validi i contratti aziendali. La novità di
ieri è che anche qui azienda e sindacato hanno firmato la conciliazione. Non
significa necessariamente che Maurizio Landini si prepari a siglare anche il
modello contrattuale voluto da Sergio Marchionne. In fondo, della sua
demolizione aveva fatto «la» bandiera. Ma ora che, sebbene obtorto collo, in
Fiat è stato riammesso «dalla porta principale» (parole sue), il sapore di un
riconoscimento implicito c'è tutto. La «porta principale», del resto, per la
Fiom rischia di restare puramente simbolica: quel che ancora non apre - non
senza accettazione del modello già applicato, anche ai «fiommini» - è proprio il
tavolo contrattuale.

© RIPRODUZIONE RISERVATA

LOAD-DATE: December 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             259 of 2985 DOCUMENTS



                          Corriere della Sera (Italy)

                            20 dicembre 2013 venerdì
                               NAZIONALE Edizione

Corsa di Mediaset e Bpm Cade Prysmian;
Piazza Affari

BYLINE: GIACOMO FERRARI

SECTION: ECONOMIA; Pag. 45

LENGTH: 203 parole


Il via libera della Fed al taglio degli acquisti di titoli pubblici (il
cosiddetto tapering) ha trovato una buona accoglienza sui mercati finanziari. La
soluzione individuata (la diminuzione di soli 10 miliardi di dollari
sull'investimento complessivo di 85 miliardi) ha soddisfatto gli operatori. Gli
indici delle Borse europee hanno così messo a segno progressi superiori al punto
percentuale e a correre di più è stato il Ftse-Mib di Piazza Affari, cresciuto
dell'1,78%. Il merito è in gran parte attribuibile al balzo di Mediaset
(+16,45%) grazie all'annuncio dell'integrazione tra le pay tv italiana e
spagnola, operazione che tra l'altro ha propiziato i giudizi positivi degli
analisti di Mediobanca ed Equita Sim. Per il secondo giorno consecutivo gli
acquisti hanno premiato anche la Banca Popolare di Milano (+5,36%) mentre Monte
Paschi , negativa in mattinata, ha virato al rialzo dopo l'intesa
sull'operazione Santorini stipulata con i vertici italiani di Deutsche Bank,
chiudendo a +4,53%. Bene inoltre Enel Green Power (+3,85%) e Fiat (+3,67%). In
calo invece Prysmian (-1,23%), reduce dai rialzi della vigilia, e Diasorin
(-0,77%), che lunedì prossimo uscirà dal paniere del Ftse-Mib.

© RIPRODUZIONE RISERVATA

LOAD-DATE: December 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             260 of 2985 DOCUMENTS



                          Corriere della Sera (Italy)

                           18 dicembre 2013 mercoledì
                                BERGAMO Edizione

Mazzucconi, crescere col concordato;
L'azienda Si entra nell'ultimo anno della procedura: a vuoto anche la terza gara
per la vendita degli immobili

BYLINE: Donatella Tiraboschi

SECTION: BERGAMO; Pag. 10

LENGTH: 948 parole



HIGHLIGHT: L'occupazione non solo è stata mantenuta, ma è addirittura salita
Produzione La flessione del cliente Fiat è stata compensata dalla crescita con
BmwInvestimenti per 6 milioni


Ancora una fumata nera, la terza, per la vendita di terreni e fabbricati, parte
integrante del concordato preventivo delle Fonderie Mario Mazzucconi, siglato
nel novembre del 2009. «Avanti il notaio Pierluigi Fausti» non c'è stata nessuna
gara, dato che nei termini utili non è pervenuta nessuna offerta. Per i due
lotti, un terreno a Locate di 50 mila metri quadrati ad uso industriale (ma in
virtù di una convenzione con il Comune di Ponte San Pietro l'utilizzo dell'area
è consentito anche a scopi non puramente produttivi) e il complesso immobiliare
di via Mazzini, 10 a Ponte San Pietro- il cuore storico della Mazzucconi, 18
mila metri quadrati di fabbricato industriale attualmente adibito a stabilimento
produttivo per fonderia, officina e ufficio magazzino, si dovrà aspettare
ancora. In questo modo il prezzo base, rispettivamente, di 4.335.000 euro e di
2.890.000 euro, subirà nella prossima tornata un ulteriore ribasso e questo,
rimarca il commissario giudiziale Gianfranco Ceruti «potrà forse costituire un
incentivo alla vendita».

Allo stato attuale, di quei 14 milioni di euro preventivati, in sede
concordataria, dalla vendita di beni non strategici ne sono stati incassati solo
3 milioni e mezzo. Quelli ricavati dall'alienazione del secondo lotto di 50 mila
metri quadrati di Locate, sui quali la Mazzucconi, avrebbe dovuto inizialmente
insediarsi, dopo aver traslocato dalla sede storica in centro a Ponte. Entro il
2017 scatterà l'obbligo della cessazione delle attività di fonderia in Ponte
che, obbligatoriamente verrà delocalizzata non solo potenziando le unità
produttive di Almenno e San Possidonio, ma con la ricerca in locazione di
qualche sito industriale dismesso in zona. Oltre ad un altro terreno alle Ghiaie
di Bonate, tra i gioielli immobiliari di famiglia in dismissione, ma per la
quale precisa Ceruti, «non è stato ancora emesso il bando di gara» spunta anche
la Tekal di San Giovanni Teatino in provincia di Chieti, 162 addetti e una
produzione di testate di motori per la Fiat, una delle quattro unità produttive
(insieme a Ponte, alla Rono di Almenno San Bartolomeo e alle Fonderie di San
Possidonio nel modenese) che fanno capo alla Maberfin, la holding finanziaria
del gruppo, dove è al comando il patron Adriano Mazzucconi.

A poco più di quattro anni dal concordato in continuità che si concluderà nel
2014, il primo della storia industriale bergamasca, l'«argenteria immobiliare»
della Mazzucconi resta in vetrina ( lo è da due anni), ma il presente «tiene».
Il concordato ha garantito la continuità della produzione, sia per quanto
riguarda l'occupazione indiretta dell'indotto che per quella diretta.

«"Il numero dei dipendenti è di 950, tra fissi ed interinali - rileva Ceruti -
ed ha tenuto nel corso del quadriennio. La liquidità prodotta sta rispettando i
piani, il 2013 chiuderà con ricavi per 140 milioni, sei milioni in meno rispetto
ad un anno fa, ma l'esercizio sarà comunque in perdita, in un contesto di
mercato non facile».

La difficoltà maggiore, per una Mazzucconi dedita in modo totalitario
all'automotive, si chiama Fiat. «La quota di fornitura per questa società, che
ha molto delocalizzato, è scesa, in questi due anni, dal 40% al 10%- puntualizza
Ceruti -, integrata però da Vm Motori e da Bmw che gradatamente è cresciuta come
quota di mercato e che sta diventando il primo cliente». La società di Monaco di
Baviera è entrata nel portafoglio Mazzucconi solo nel 2010: «E l'azienda
bergamasca ha seguito la casa tedesca continuando ad investire, in termini di
ammodernamento degli impianti, tecnologie e stampi, cifre considerevoli; solo
quest'anno sono stati sei milioni di euro» rimarca Ceruti. In una parola: «Il
lavoro comunque c'è e le prospettive sono cautamente positive - conclude Ceruti
- fornitori e clientela non hanno abbandonato l'azienda, anche in presenza del
concordato. Sono entrati in campo altri fattori, in particolare la reputazione
di qualità e serietà produttiva che ha saputo guadagnarsi in anni di attività.
Crisi o no, i punti di forza restano l'esperienza, la qualità delle maestranze e
la tecnologia. E' questo un patrimonio che non si disperde».

© RIPRODUZIONE RISERVATA

Forma mista

La domanda di concordato preventivo nella forma mista (con finalità conservativa
delle aziende e con parziale cessione di beni non strategici) delle cinque
aziende che formano il gruppo Mazzucconi è stata depositata il 26 ottobre 2009 e
accolta dal tribunale il 18 novembre 2009, con nomina di Gianfranco Ceruti
(foto) a commissario giudiziale. La procedura è stata poi omologata con decreto
dell'11 novembre, e prevede il pagamento integrale dei crediti privilegiati e
con percentuale massima tra il 62% e il 68% dei crediti chirografari
(percentuali minori per quelli fideiussori). Lo stato passivo al 26 ottobre
2009, aggiornato alla data dell'omologa, è complessivamente di circa 120 milioni
(65,9 milioni per la sola Fonderia Mazzucconi e 40,2 milioni per Maberfin).

La storia

L'origine del gruppo, sotto la holding Maberfin, è nella società diventata poi
Fonderie Mario Mazzucconi, fondata nel 1955 da Mario Mazzucconi, quando decise
di lasciare l'azienda aperta dal padre Egidio nel 1905. Nel 1993 viene acquisita
la Tekal di San Giovanni Teatino (Chieti), nel 1996 viene preso il controllo
della Rono di Almenno San Bartolomeo e nel 2003 entra nel gruppo la Fonderia San
Possidonio, dell'omonimo paese modenese, che già dai primi anni Novanta faceva
riferimento alla famiglia Mazzucconi. Nel 2007 è stato venduto alla Ronal Ag il
ramo Mazzucconi Wheels che comprendeva la Valbrem, fondata a inizio anni
Ottanta, e il gruppo Speedline, principale produttore di ruote in lega per auto
che era stato acquisito nel 2003

LOAD-DATE: December 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             261 of 2985 DOCUMENTS



                          Corriere della Sera (Italy)

                           18 dicembre 2013 mercoledì
                               NAZIONALE Edizione

Ghizzoni: le filiali daranno più credito alle imprese;
Unicredit

BYLINE: Paola Pica

SECTION: ECONOMIA; Pag. 33

LENGTH: 253 parole


MILANO - «Friendly», amichevole. Così va considerato l'approccio di Vincent
Bollorè in Mediobanca secondo Federico Ghizzoni. L'attivismo dell'imprenditore
bretone che ha annunciato la crescita fino all' 8% nel capitale e l'arrivo di un
nuovo socio straniero, con una quota del 3%, «non crea alcun problema» e non
preoccupa l'amministratore delegato di Unicredit, primo socio di Piazzetta
Cuccia, dove pure la revisione del patto, alleggerito al 30% del capitale,
sembra procedere a rilento. «Discussioni approfondite non ce ne sono. A oggi
l'unica novità è che il patto è sceso come percentuale» ha affermato Ghizzoni
incontrando la stampa a Milano con il direttore generale Roberto Nicastro al
termine dell'ultimo consiglio del 2013.

Sull'allarme prestiti contenuto nel rapporto Abi, Ghizzoni ha rassicurato
affermando che «le filiali di Unicredit hanno ricevuto per il 2014 obiettivi di
concessione di credito in aumento rispetto al 2013. Speriamo di poterlo fare».
Per Nicastro «i dati sugli impieghi in Italia non si possono leggere
prescindendo dall'andamento del credito in Europa»: la domanda che langue anche
in Germania rivela che « tantissimi operatori economici stanno alla finestra».

Sui titoli di Stato italiani, infine, «il "mood" non è cambiato. La domanda
resta alta» ha detto ancora Ghizzoni notando come lo stesso Tesoro stia saltando
qualche asta e lo spread sia in discesa. L'esposizione netta di Unicredit sui
bond governativi italiani è oggi compresa tra i 44 e 45 miliardi.

© RIPRODUZIONE RISERVATA

LOAD-DATE: December 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             262 of 2985 DOCUMENTS



                          Corriere della Sera (Italy)

                            17 dicembre 2013 martedì
                                BERGAMO Edizione

Car sharing, il debutto di Enjoy «Una sfida per la sostenibilità»;
Mobilità Il gruppo di San Donato investe nel mercato dell'auto condivisa. L'ad
Scaroni: «Business e attenzione all'ambiente»

BYLINE: Armando Stella

SECTION: BERGAMO; Pag. 19

LENGTH: 554 parole



HIGHLIGHT: Parte la carica delle Cinquecento rosse firmate Eni


Ti prendo e ti porto via. Non c'è neppure una card, la tessera elettronica si è
smaterializzata: è sufficiente toccare l'applicazione sullo smartphone ,
avvinarsi all'auto e premere il tasto che sblocca le portiere. Easy, facile:
Enjoy. Il sistema di car sharing progettato da Eni sarà disponibile da domani
con una prima flottiglia di circa 250 Fiat Cinquecento standard e una
cinquantina di modelli Large, a cui si aggiungeranno da fine gennaio altre 300
vetture gemelle. È una fase cruciale nel processo di costruzione della rete di
mobilità condivisa a Milano. La prima sperimentazione l'avviò Legambiente nel
2002, ma è solo da luglio che il settore è stato liberalizzato dal Comune. Alle
società pubbliche Guidami-Atm e Trenord E-vai si è aggiunto ad agosto il gestore
Car2go (Daimler-Chrysler). Con la startup di Eni il parco auto complessivo
supera quota 1.400 (Palazzo Marino incassa 1.100 euro a macchina: oltre 1,5
milioni di euro). Ci sono altri privati interessati? Sì. Il bando comunale, in
scadenza a San Silvestro, potrebbe venire replicato nel 2014.

Livrea rosso fuoco, il cane a sei zampe che s'affaccia dal logo sulla fiancata,
motori Euro 5 benzina e diesel. Una carica di italianissime Cinquecento è pronta
a contendere le strade alle Smart dei tedeschi. Regole d'ingaggio: nessun costo
d'iscrizione, prenotazione online (scaricando l'app e sul sito enjoy.eni.com ),
una tariffa all inclusive di 25 centesimi al minuto (Car2go chiede 29
centesimi), l'opzione sosta prolungata a 10 centesimi, pagamento con carta di
credito, accesso libero all'Area C, sosta gratuita sui posteggi a strisce gialle
e blu, e ai distributori Eni Station. Oltre al prezzo, la differenza principale
con Car2go è lo «spazio»: una Smart può trasportare il guidatore e un
passeggero; le Cinquecento classiche e le versioni L hanno quattro e cinque
posti.

Il gruppo di San Donato ha coinvolto nell'operazione i partner Fiat e
Trenitalia: marketing, sconti ai clienti del Lingotto, promozioni per il club
Frecciarossa. Un investimento (100 per cento Eni), tre significati. Così l'ad
Paolo Scaroni: «Crediamo nella sostenibilità ambientale, riaffermiamo il marchio
e investiamo in una prospettiva di business». Dopo il lancio milanese la cordata
esporterà Enjoy anche a Torino, Roma e, perché no, all'estero. Questi i piani.
L'idea è quella di un «sistema e evoluto»: carrozza, stazione, car sharing. Dice
l'ad di Trenitalia Mauro Moretti: «Vogliamo completare l'offerta nelle città
toccate dall'Alta velocità».

Oltre 6 mila abbonati al servizio Guidami-Atm, più di 50 mila iscritti alla
piattaforma Car2go. Le stime dell'Agenzia per la mobilità dicono che a Milano
c'è spazio per Enjoy e per un altro operatore ancora: il Comune ha fissato
l'obiettivo di 2 mila auto per soddisfare la domanda di car sharing. «La nostra
città prosegue con convinzione nella svolta verso una mobilità sempre più
sostenibile, anche in vista di Expo 2015», commenta il sindaco Pisapia. Il piano
economico di Enjoy prevede i primi utili dal 2016. Car2go teme la concorrenza?
«No, fa bene». Fiat considera il car sharing una minaccia? Risponde Alfredo
Altavilla, responsabile dell'area Emea: «No, è un'opportunità. In fondo è come
un test drive lungo: prima i clienti "provano" la macchina, in futuro potrebbero
decidere di comprarla».

© RIPRODUZIONE RISERVATA

LOAD-DATE: December 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             263 of 2985 DOCUMENTS



                          Corriere della Sera (Italy)

                            17 dicembre 2013 martedì
                                MILANO Edizione

Car sharing, il debutto di Enjoy «Una sfida per la sostenibilità»;
Mobilità Il gruppo di San Donato investe nel mercato dell'auto condivisa. L'ad
Scaroni: «Business e attenzione all'ambiente»

BYLINE: Armando Stella

SECTION: CRONACA DI MILANO; Pag. 5

LENGTH: 554 parole



HIGHLIGHT: Parte la carica delle Cinquecento rosse firmate Eni


Ti prendo e ti porto via. Non c'è neppure una card, la tessera elettronica si è
smaterializzata: è sufficiente toccare l'applicazione sullo smartphone ,
avvinarsi all'auto e premere il tasto che sblocca le portiere. Easy, facile:
Enjoy. Il sistema di car sharing progettato da Eni sarà disponibile da domani
con una prima flottiglia di circa 250 Fiat Cinquecento standard e una
cinquantina di modelli Large, a cui si aggiungeranno da fine gennaio altre 300
vetture gemelle. È una fase cruciale nel processo di costruzione della rete di
mobilità condivisa a Milano. La prima sperimentazione l'avviò Legambiente nel
2002, ma è solo da luglio che il settore è stato liberalizzato dal Comune. Alle
società pubbliche Guidami-Atm e Trenord E-vai si è aggiunto ad agosto il gestore
Car2go (Daimler-Chrysler). Con la startup di Eni il parco auto complessivo
supera quota 1.400 (Palazzo Marino incassa 1.100 euro a macchina: oltre 1,5
milioni di euro). Ci sono altri privati interessati? Sì. Il bando comunale, in
scadenza a San Silvestro, potrebbe venire replicato nel 2014.

Livrea rosso fuoco, il cane a sei zampe che s'affaccia dal logo sulla fiancata,
motori Euro 5 benzina e diesel. Una carica di italianissime Cinquecento è pronta
a contendere le strade alle Smart dei tedeschi. Regole d'ingaggio: nessun costo
d'iscrizione, prenotazione online (scaricando l'app e sul sito enjoy.eni.com ),
una tariffa all inclusive di 25 centesimi al minuto (Car2go chiede 29
centesimi), l'opzione sosta prolungata a 10 centesimi, pagamento con carta di
credito, accesso libero all'Area C, sosta gratuita sui posteggi a strisce gialle
e blu, e ai distributori Eni Station. Oltre al prezzo, la differenza principale
con Car2go è lo «spazio»: una Smart può trasportare il guidatore e un
passeggero; le Cinquecento classiche e le versioni L hanno quattro e cinque
posti.

Il gruppo di San Donato ha coinvolto nell'operazione i partner Fiat e
Trenitalia: marketing, sconti ai clienti del Lingotto, promozioni per il club
Frecciarossa. Un investimento (100 per cento Eni), tre significati. Così l'ad
Paolo Scaroni: «Crediamo nella sostenibilità ambientale, riaffermiamo il marchio
e investiamo in una prospettiva di business». Dopo il lancio milanese la cordata
esporterà Enjoy anche a Torino, Roma e, perché no, all'estero. Questi i piani.
L'idea è quella di un «sistema e evoluto»: carrozza, stazione, car sharing. Dice
l'ad di Trenitalia Mauro Moretti: «Vogliamo completare l'offerta nelle città
toccate dall'Alta velocità».

Oltre 6 mila abbonati al servizio Guidami-Atm, più di 50 mila iscritti alla
piattaforma Car2go. Le stime dell'Agenzia per la mobilità dicono che a Milano
c'è spazio per Enjoy e per un altro operatore ancora: il Comune ha fissato
l'obiettivo di 2 mila auto per soddisfare la domanda di car sharing. «La nostra
città prosegue con convinzione nella svolta verso una mobilità sempre più
sostenibile, anche in vista di Expo 2015», commenta il sindaco Pisapia. Il piano
economico di Enjoy prevede i primi utili dal 2016. Car2go teme la concorrenza?
«No, fa bene». Fiat considera il car sharing una minaccia? Risponde Alfredo
Altavilla, responsabile dell'area Emea: «No, è un'opportunità. In fondo è come
un test drive lungo: prima i clienti "provano" la macchina, in futuro potrebbero
decidere di comprarla».

© RIPRODUZIONE RISERVATA

LOAD-DATE: December 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             264 of 2985 DOCUMENTS



                          Corriere della Sera (Italy)

                            17 dicembre 2013 martedì
                               NAZIONALE Edizione

Corsa di Moncler, vale più di Mediaset;
La matricola di moda Ora vale 3,7 miliardi. Tra i soci Ferragamo, Rosso, Zegna,
Lvmh. Borsa euforica: +2,34%

BYLINE: Fabio Savelli

SECTION: ECONOMIA; Pag. 31

LENGTH: 449 parole



HIGHLIGHT: Primo giorno di quotazione per Ruffini: più 46%. Capitalizza metà di
Fiat


MILANO - Nel primo giorno di contrattazioni il mercato ha detto che i piumini
Moncler valgono quasi tre volte la capitalizzazione di un colosso della
ristorazione come Autogrill (56mila dipendenti in tutto il mondo e oltre 4.700
punti vendita). Ancora: la Borsa da ieri ritiene che il marchio francese
rilanciato nel 2003 da Remo Ruffini a un passo dal fallimento "pesi" di più
Mediaset, superata sul fotofinish di una giornata che a Piazza Affari non
ricordavano così dai tempi d'oro delle dotcom, con Internet alle porte e Tiscali
a rivendicare multipli da capogiro. Di più: il mercato da ieri sostiene che la
capitalizzazione di Moncler - schizzata in poche ore a 3,7 miliardi dai 2,5 del
collocamento- sia più della metà di quella di Fiat-Chrysler, abbia superato
Campari e Tod's e punti senza neanche pensarci troppo a un altro simbolo del
made in Italy come Ferragamo. Euforia o no, rischio bolla o meno il dato da cui
partire è quello certificato alle ore 17.36, minuto dell'ultimo contratto sul
titolo Moncler: +46,76% a 14,97 euro per azione, quasi cinque euro in più del
prezzo di collocamento mattutino (10.2 euro) che era già fissato al massimo
della forchetta.

L'esito è tutto in una frase - entusiasta - dell'imprenditore comasco accolto da
una vera e propria standing ovation al termine di una cerimonia che ha
simbolicamente evocato lo sbarco sulla Luna: «I più bei nomi della moda italiana
sono nostri soci». Vero, in parte. Perché su Moncler hanno scommesso investitori
ad ogni angolo del globo, anche per la scelta delle banche che hanno assistito
Moncler nel percorso di quotazione (Banca Imi, Jp Morgan, Nomura e Ubs) di
ripartire equamente le azioni su base geografica coinvolgendo fondi sovrani
(Qatar, Singapore, Cina e Abu Dhabi) e attirando l'interesse degli azionisti
nostrani, come Ferragamo, il fondatore di Diesel Renzo Rosso, Ermenegildo Zegna,
anche Arnault a capo della holding del lusso Lvmh fresca acquirente di Loro
Piana. Che fosse una quotazione da primato lo si era intuito anche nella fase
dell'offerta pubblica di vendita - la quale ha sancito il progressivo disimpegno
dei fondi di private equity azionisti (Eurazeo, Carlyle e Progressio-Mittel)-
che aveva fatto registrare richieste per quasi 21 miliardi e una domanda 30
volte superiore all'offerta. A brindare ieri anche la Tip di Gianni Tamburi, che
ad agosto aveva rilevato il 14% di Ruffini Partecipazioni, la holding
dell'amministratore delegato che controlla il 32% di Moncler. Così appare
scontato l'esercizio della greenshoe da parte di Mediobanca, Bofa Merrill Lynch
e Goldman Sachs, che farà salire il flottante al 30,7%. Nessuna paura, tanto c'è
la coda ad investire.

© RIPRODUZIONE RISERVATA

LOAD-DATE: December 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             265 of 2985 DOCUMENTS



                          Corriere della Sera (Italy)

                            17 dicembre 2013 martedì
                               NAZIONALE Edizione

Con Unicredit e Intesa in Rialzo anche Fiat;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 199 parole


Lo spettacolare esordio di Moncler (+46,7% sul prezzo di collocamento) ha
contagiato il listino di Piazza Affari, anche se a spingere il Ftse-Mib in cima
alla classifica delle performance in Europa (con un balzo del 2,34%) sono stati
Telecom Italia (+5,06%) e i valori bancari. Il mercato è tornato a scommettere
sul titolo della compagnia telefonica dopo i colpi di scena degli ultimi giorni,
a partire dall'arrivo tra i grandi azionisti del fondo Usa Blackrock alla
vigilia dell'assemblea di venerdì. Quanto al comparto creditizio, sempre molto
volatile, un aiuto è giunto certamente dalla discesa a 221 punti base dello
spread Bund-Btp.

Unicredit ha così guadagnato il 4,98%, seguita da Intesa-Sanpaolo (+4,17%) e
dalla Popolare dell'Emilia Romagna (+3,43%). Bene anche i titoli del gruppo
Agnelli, con Fiat in crescita del 3,43% e Cnh Industrial del 3,18%. Tra i segni
negativi, invece, spicca soprattutto Autogrill (-2,12%) colpita dalle vendite di
beneficio dopo il balzo della vigilia. Giù inoltre Tod's (-1,33%) e World Duty
Free (-1,19%). Seduta positiva, infine, anche per le altre Borse europee dopo il
dato positivo sull'attività manifatturiera dell'eurozona.

© RIPRODUZIONE RISERVATA

LOAD-DATE: December 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             266 of 2985 DOCUMENTS



                          Corriere della Sera (Italy)

                            16 dicembre 2013 lunedì

Azioni Sviluppo Pronti via Consob fa più forti le pmi;
Governance Al fianco dell'ordinario pronto un nuovo tipo di titolo

BYLINE: stefano righi

SECTION: CORRIERECONOMIA; Pag. 10

LENGTH: 619 parole



HIGHLIGHT: Salvano la proprietà aziendale e garantiscono i soci di minoranza


Si chiamano Azioni Sviluppo. Nascono da Borsa Italiana e Assolombarda con un
preciso scopo: rendere la proprietà famigliare delle medie aziende italiane un
valore, anche borsistico. Padrini delle neonate, lo studio legale Bonelli Erede
Pappalardo e Mediobanca. Il presupposto è semplice: se la contendibilità di una
grande azienda è un valore che il mercato riconosce, lo stesso principio non
vale necessariamente per le aziende di dimensione media o addirittura piccola.
L'Italia è l'esempio più evidente al mondo. Nella patria delle pmi, dove
l'imprenditore «è» l'azienda e molto spesso vi è totale identificazione,
separare l'uno dall'altra può causare una divergenza di destini: l'imprenditore
arricchisce (con benefici che si rifletteranno sulle generazioni a venire),
l'azienda si avvia al ridimensionamento.

Identificazioni

Le public company basate in Italia sono rarissime. Molto più frequenti le
aziende padronali, con tutto il bene che questa parola caduta in disuso
racchiude. Cosa sarebbe stata Mediaset senza Silvio Berlusconi? O Luxottica
senza Leonardo Del Vecchio? Sàfilo senza i Tabacchi? Indesit senza i Merloni?
Caltagirone senza l'ingegnere? Tenaris senza i Rocca e giù fino alle piccole
imprese di provincia? Bene, il nodo è proprio questo. Legare l'idea
imprenditoriale a un nucleo di comando, sia per aziende quotate che non. Come?
Emettendo azioni che nel momento in cui il controllante perde il controllo (per
la vendita o per un'opa, anche ostile) si trasformino immediatamente (prima
dell'opa) in azioni ordinarie. Azioni particolari che remunerino l'investimento
più che le ordinarie, ma che si differenziano proprio per la loro convertibilità
automatica dalle azioni di risparmio già esistenti (e senza particolari successi
per i risparmiatori).

L'idea non è nuova. Nasce nel 2006 in seno ad Assolombarda e dopo una prima
elaborazione da parte di Giorgio Basile, all'epoca consigliere incaricato per la
Ricerca e successivamente vicepresidente con delega alla Finanza, viene
supportata da Diana Bracco, allora presidente di Assolombarda e da Luca
Garavoglia in una seconda fase, quando il presidente-azionista della Campari era
delegato di Confindustria ai problemi di Finanza. Addirittura, nel 2007,
l'iniziativa viene presentata ufficialmente. Nel 2008 riceve l'approvazione
della Consob. Ma poi, al momento di partire, il mondo della finanza mondiale
crolla e le Azioni Sviluppo finiscono in fondo al cassetto. Le ritira fuori,
nelle ultime settimane, proprio Giorgio Basile, stavolta come presidente e
amministratore delegato della quotata Isagro, che all'inizio del 2014 lancerà un
aumento di capitale volto all'emissione dei nuovi titoli (vedi articolo sotto).
In cosa consistono le Azioni Sviluppo? Sono titoli a tutti gli effetti
rappresentativi del capitale, che basano il loro presupposto sulla riforma del
Diritto societario del 2003 e che non richiedono modifiche di leggi.

Istantaneo

Nel momento in cui si verifica il cambiamento del controllo societario da parte
del controllante, queste azioni sono già, a tutti gli effetti, ordinarie. E di
questo dovrà tener conto anche chi ha intenzione di lanciare un'opa, perché i
titoli si convertiranno automaticamente nel momento in cui le azioni del
controllante si ridurranno a un livello uguale o inferiore al 30 per cento,
oppure quando si realizzeranno le condizioni di un'opa obbligatoria. I titolari
delle Azioni Sviluppo potranno insomma da un lato beneficiare nel maggior valore
creato dall'azienda e dall'altro godere appieno del premio di maggioranza,
mentre chi controlla l'azienda beneficerà della presenza di nuovi soci, legati
da un particolare vincolo (anche legale) basato sulla fiducia.

@Righist

© RIPRODUZIONE RISERVATA

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             267 of 2985 DOCUMENTS



                          Corriere della Sera (Italy)

                            16 dicembre 2013 lunedì

Azioni Sviluppo Pronti via Consob fa più forti le pmi;
Governance Al fianco dell'ordinario pronto un nuovo tipo di titolo

BYLINE: stefano righi

SECTION: CORRIERECONOMIA; Pag. 10

LENGTH: 619 parole



HIGHLIGHT: Salvano la proprietà aziendale e garantiscono i soci di minoranza


Si chiamano Azioni Sviluppo. Nascono da Borsa Italiana e Assolombarda con un
preciso scopo: rendere la proprietà famigliare delle medie aziende italiane un
valore, anche borsistico. Padrini delle neonate, lo studio legale Bonelli Erede
Pappalardo e Mediobanca. Il presupposto è semplice: se la contendibilità di una
grande azienda è un valore che il mercato riconosce, lo stesso principio non
vale necessariamente per le aziende di dimensione media o addirittura piccola.
L'Italia è l'esempio più evidente al mondo. Nella patria delle pmi, dove
l'imprenditore «è» l'azienda e molto spesso vi è totale identificazione,
separare l'uno dall'altra può causare una divergenza di destini: l'imprenditore
arricchisce (con benefici che si rifletteranno sulle generazioni a venire),
l'azienda si avvia al ridimensionamento.

Identificazioni

Le public company basate in Italia sono rarissime. Molto più frequenti le
aziende padronali, con tutto il bene che questa parola caduta in disuso
racchiude. Cosa sarebbe stata Mediaset senza Silvio Berlusconi? O Luxottica
senza Leonardo Del Vecchio? Sàfilo senza i Tabacchi? Indesit senza i Merloni?
Caltagirone senza l'ingegnere? Tenaris senza i Rocca e giù fino alle piccole
imprese di provincia? Bene, il nodo è proprio questo. Legare l'idea
imprenditoriale a un nucleo di comando, sia per aziende quotate che non. Come?
Emettendo azioni che nel momento in cui il controllante perde il controllo (per
la vendita o per un'opa, anche ostile) si trasformino immediatamente (prima
dell'opa) in azioni ordinarie. Azioni particolari che remunerino l'investimento
più che le ordinarie, ma che si differenziano proprio per la loro convertibilità
automatica dalle azioni di risparmio già esistenti (e senza particolari successi
per i risparmiatori).

L'idea non è nuova. Nasce nel 2006 in seno ad Assolombarda e dopo una prima
elaborazione da parte di Giorgio Basile, all'epoca consigliere incaricato per la
Ricerca e successivamente vicepresidente con delega alla Finanza, viene
supportata da Diana Bracco, allora presidente di Assolombarda e da Luca
Garavoglia in una seconda fase, quando il presidente-azionista della Campari era
delegato di Confindustria ai problemi di Finanza. Addirittura, nel 2007,
l'iniziativa viene presentata ufficialmente. Nel 2008 riceve l'approvazione
della Consob. Ma poi, al momento di partire, il mondo della finanza mondiale
crolla e le Azioni Sviluppo finiscono in fondo al cassetto. Le ritira fuori,
nelle ultime settimane, proprio Giorgio Basile, stavolta come presidente e
amministratore delegato della quotata Isagro, che all'inizio del 2014 lancerà un
aumento di capitale volto all'emissione dei nuovi titoli (vedi articolo sotto).
In cosa consistono le Azioni Sviluppo? Sono titoli a tutti gli effetti
rappresentativi del capitale, che basano il loro presupposto sulla riforma del
Diritto societario del 2003 e che non richiedono modifiche di leggi.

Istantaneo

Nel momento in cui si verifica il cambiamento del controllo societario da parte
del controllante, queste azioni sono già, a tutti gli effetti, ordinarie. E di
questo dovrà tener conto anche chi ha intenzione di lanciare un'opa, perché i
titoli si convertiranno automaticamente nel momento in cui le azioni del
controllante si ridurranno a un livello uguale o inferiore al 30 per cento,
oppure quando si realizzeranno le condizioni di un'opa obbligatoria. I titolari
delle Azioni Sviluppo potranno insomma da un lato beneficiare nel maggior valore
creato dall'azienda e dall'altro godere appieno del premio di maggioranza,
mentre chi controlla l'azienda beneficerà della presenza di nuovi soci, legati
da un particolare vincolo (anche legale) basato sulla fiducia.

@Righist

© RIPRODUZIONE RISERVATA

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             268 of 2985 DOCUMENTS



                          Corriere della Sera (Italy)

                           15 dicembre 2013 domenica
                                LETTURA Edizione

Ron Arad fa cartoni animati. Di latta;
L'incontro Nello studio londinese dell'architetto, ora alla Pinacoteca Agnelli
di Torino

BYLINE: dal nostro inviato a Londra STEFANO BUCCI

SECTION: LETTURA; Pag. 19

LENGTH: 1415 parole



HIGHLIGHT: Italia «Ammiro gli artigiani della Brianza e di Cantù in particolare,
è stato un onore conoscere Castiglioni, mi sento vicino a Sottsass»

«Librerie a forma di serpenti e auto sotto la pressa Ma resto sempre in bilico
tra il martello e il computer»


Il martello (dello scultore, dell'architetto, del designer) e il computer (dei
rendering, dell'iPad, dell'arte digitale): nel suo studio londinese, dalle parti
di Camden Town, Ron Arad tenta da anni questo esperimento. Per qualcuno più
accademico di lui si tratterebbe di una storia impossibile, ma per questo
simbolo vivente della sperimentazione gioiosa nessuna contaminazione può esserci
negata, nemmeno la più irriverente, come mettere la mitica Fiat Cinquecento di
Dante Giacosa sotto una pressa per trasformarla in scultura. D'altra parte, No
Discipline era anche il titolo della retrospettiva che gli aveva dedicato il
MoMa NY nel 2009, un vero e proprio invito a superare i limiti del senso (e
dell'estetica) più comune.

Il laboratorio di Ron è letteralmente un piccolo villaggio, con tanto di corte,
ex-stalla per i buoi trasformata in qualcosa in bilico tra il magazzino, il
museo-mausoleo, lo studio e l'aula d'università. Dove sembrano non arrivare le
tante voci di questo quartiere popolar-turistico: per fare esperimenti, d'altra
parte, il silenzio è d'obbligo, persino quando si parla di design giocoso. E
dunque, niente vetrate a effetto o portoni ipermoderni, ma un cancello austero e
anonimo di metallo similrugginoso (solo una scritta tono su tono segnala la Ron
Arad Associates), davanti a un distributore di benzina, con alle spalle una ben
fornita vinery specializzata in «champagne e whisky». A rendere il tutto ancora
più imperscrutabile, un grande glicine che chiude ulteriormente ogni possibilità
di accesso, per quanto solo visiva, al mondo del creatore di icone come la
libreria Bookworm (Kartell, 1993), la Big Easy Chair in acciaio inox (Moroso,
2010) o la poltrona metallica Even The Odd Ball (2008, prodotta in soli tre
esemplari): oggetti dai nomi ingarbugliati che possono magari non dir niente ai
non addetti ai lavori, ma che (citando un film cult di Luciano Salce) basta
guardarli perché risultino immediatamente riconoscibili e suscitino emozione
(tra le altre collaborazioni eccellenti ci sono anche quella con Driade, Alessi,
Swarovsky, Yamamoto).

Stavolta è toccato invece alle Cinquecento (sei in tutto, arrivate da un
collezionista italiano che vive a Londra) che Arad ha passato sotto una pressa,
schiacciato e appiattito fino a ridurle come in un cartone animato o nel disegno
di un bambino: «Non le volevo distruggere - racconta a "la Lettura" - ma
piuttosto immortalarle, farle diventare arte e celebrarle anche se solo in due
dimensioni. Giuro che non è stata una cosa facile, per trovare la pressa giusta
sono dovuto andare in Olanda, a Groningen». Quelle sei Cinquecento (blu, rosse
oppure gialle) saranno ora in mostra alla Pinacoteca Agnelli di Torino, dopo
l'esordio al Design Museum di Holon, in Israele: In Reverse è il titolo
dell'esposizione che, oltre alle macchine trasformate in una strana specie di
fiori metallici (pressed flowers , fiori pressati, li definisce Arad),
presenterà Roddy Giacosa , una scultura creata «posizionando centinaia di barre
in acciaio lucido su un'armatura metallica con la forma (inutile dirlo) di
un'altra Cinquecento».

Insomma, nessuna voglia di celebrazione («Ne ho avute troppe, nel giro di due
anni ci sono state quelle del Louvre, del MoMa, del Barbican»). Piuttosto un
gioco o l'ennesima sperimentazione in bilico tra provocazione, poesia, design
industriale: «Tutto è gioco. Sono contento che questo progetto piaccia molto ai
bambini, come sono orgoglioso di averlo potuto mettere in scena al Lingotto,
proprio dove queste macchine erano state concepite». Un progetto che di fatto
riunisce i due estremi dell'architetto e designer israeliano (nato a Tel Aviv
nel 1951 e molto legato alle sue radici): il martello (o meglio la pressa) e il
computer (utilizzato per Slow Outburst , simulazione digitale anche dello
schiacciamento della Cinquecento).

Sarà allora proprio per l'ansia di trovare un equilibrio tra questi due estremi
della sua creatività che l'intervista a Ron Arad diventa un'esperienza di per
sé, come camminare su un filo. Tanto per cominciare, succede che, appena
oltrepassato il cancello di metallo similrugginoso e il glicine, si riesca
immediatamente a perdersi in uno spazio peraltro ristrettissimo, finendo in un
cortile circondato da piccole case con la facciata blu elettrico e vecchie
rimesse ora affollate di silenziosissimi giovani al computer. Ritrovata la
strada maestra, anche stavolta per un puro caso, ecco lo studio di Arad: un
antro molto scuro degno di Calibano più che di Prospero. Un luogo colmo di
progetti, prototipi (dai vasi agli occhiali) e di giovani collaboratori.

Il primo approccio avviene davanti a un tavolo e una tazza di tè, solo poche
parole e poi il racconto della mostra passa all'iPad: le prove con le macchine
giocattolo, l'allestimento al Design Museum di Holon, le simulazioni digitali.
Il consueto cappello («Perché porto sempre il cappello? Non è una ragione di
stile o di moda, ma solo perché mi mancano i capelli» dichiara con un sorriso),
una sciarpa a quadretti, una maglia nera come i pantaloni informi, Ron continua
a passare da un ambiente all'altro e da un piano all'altro. Per farti provare le
sue poltrone di metallo («Ha visto che non sono rigide e dure come sembrano, ma
elastiche e comodissime, sono le sorprese del buon design») oppure per farti
conoscere i suoi collaboratori, da Michael, abilissimo con il digitale, a Mark,
che ha dovuto sperimentare on the road la bicicletta con le ruote che sembrano
fiori progettata per finanziare la fondazione di Elton John per la lotta
all'Aids.

Durante questa rocambolesca passeggiata Ron continua a parlare del suo mondo. Un
mondo dove l'Italia ha una grossa parte cominciando dagli artigiani della
Brianza e in particolare di Cantù («unici, riescono a fare di tutto»), dai
maestri del design («un onore aver incontrato Castiglioni e ammiro molto
Sottsass, lo sento molto vicino») allo stile appunto italiano («Un mix di
artigianato e di industria»). E naturalmente c'è spazio per la Milano del Salone
del Mobile (il prossimo divano, rosso fuoco, è già pronto): «Una città
fondamentale per il design, un appuntamento unico, anche se forse negli ultimi
anni mi ha emozionato meno».

Forse però non è solo colpa di Milano e della crisi se Ron Arad (nato come
scultore, almeno fino all'esordio ufficiale nel 1981 con la R over Chair )
sembra essersi sempre più avvicinato all'arte: la mostra Last Train dell'ultima
Biennale di Venezia, una delle Cinquecento pressate esposte al Miami Beach Art
Basel appena concluso, il desiderio espresso ripetutamente che «gli oggetti di
design debbano rimanere nei negozi, nei musei c'è posto solo per l'arte».

Tra i progetti firmati da Arad ci sono il Bauhaus Museum di Tel Aviv e il
Watergate Hotel di Washington: qual è la differenza tra architettura e design?
«Non esiste, si tratta solo di una questione di scala, di dimensioni». E a
proposito dell'arte, chi considera i suoi maestri? «Ognuno di noi sceglie come
modelli e maestri quelli che sente più vicini, anche solo per motivi
generazionali. Per questo, forse, io amo e ammiro tantissimo la Pop Art,
Oldenburg e l'Arte Povera. I giovani, certamente, ne avranno altri». Cosa
consiglierebbe Ron Arad, il provocatore e il poeta, ad un ragazzo alle prime
armi? La risposta arriva dopo l'ennesima scala scesa a rotta di collo e
l'ennesima prova di poltrona prototipo, appena arrivati nella stanza laboratorio
affacciata sul vecchio cortile con le case blu. Prima parla con un ragazzo al
lavoro davanti al computer, poi svela la ricetta: «Gli direi di non cercare a
tutti i costi di voler esser un nuovo Philip Starck, ma piuttosto cercare di
essere a new you , qualcuno diverso da tutti, mai la copia di qualcuno, anche se
ricco e famoso».

© RIPRODUZIONE RISERVATA

L'appuntamento

In Reverse , Torino,

Pinacoteca Agnelli,

dal 20 dicembre

al 30 marzo 2014.

La mostra ripropone

il progetto curato da Ron Arad

e presentato quest'anno

al Design Museum di Holon, Israele, disegnato da Arad con Bruno Asa e inaugurato
nel 2010. Il progetto e l'esposizione si articolano nella sezione Pressed
Flowers (sei Fiat Cinquecento schiacciate da una pressa «per togliere il senso
della profondità») più Roddy Giacosa (la nuova scultura di Arad creata con
centinaia di barre d'acciaio inox lucido posizionate su un'armatura metallica
con la forma sempre della Fiat Cinquecento). In mostra anche stampe, e
simulazioni digitali più alcuni dei progetti più noti di Arad (sopra: lo
scaffale Bookworm , realizzato per Kartell, 1993)

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             269 of 2985 DOCUMENTS



                          Corriere della Sera (Italy)

                            14 dicembre 2013 sabato
                               NAZIONALE Edizione

Lindner sale in McCann «La pubblicità? Punta sui social network»;
Il nuovo presidente mondiale

BYLINE: Giuliana Ferraino

SECTION: ECONOMIA; Pag. 50

LENGTH: 325 parole


MILANO - Un italiano arriva al vertice di McCann Worldgroup: Luca Lindner, 53
anni, è stato promosso presidente mondiale del gruppo della comunicazione di cui
era già presidente per le Americhe,il Medio Oriente e l'Africa. Lindner arriva
al top del mondo McCann dopo essere entrato e uscito, in posizioni sempre più
alte, in tutte le big 4 della pubblicità mondiale: prima in Omnicom , dove ha
iniziato la carriera con Tbwa; poi in Wpp (all'agenzia Conquest & Red Cell
Network); quindi in Publicis (con Leo Burnett, dove era vicepresidente per
l'area Emea e responsabile del brand Fiat); infine, dal 2004, a Interpublic, che
controlla tra l'altro McCann. Per la cronaca, a luglio Publicis si è fusa con
Omnicom.

Nel nuovo ruolo gli viene chiesto di «fornire soluzioni di marketing integrate
per servire la rete di clienti a livello mondiale», come spiega Harris Diamond,
Ceo di McCann Worldgroup». Il futuro della pubblicità è qui, nella
contaminazione tra mondi e linguaggi(ma gli investimenti saranno diretti lontano
dalla vecchia Europa): «Puntiamo principalmente su Cina, Brasile e Stati Uniti
in termini geografici e su tutte le piattaforme dove l'incontro tra nuove
tecnologie e marketing producono grandi relazioni tra marche e consumatori»,
spiega Lindner da New York, dove ha messo su casa. I giornali? «Gli imprenditori
della tecnologia non possono fare a meno degli editori e dei giornalisti e gli
editori non possono rimanere a Gutenberg», valuta. E ovviamente quando gli si
chiede di fare il gioco della torre, tra Google e Facebook sceglie di buttare
giù Google e salvare il re dei social network (McCann era tra i soci fondatori).

Ma perché per gli italiani è più facile far carriera all'estero che in patria?
«Perché il mercato dei talenti è dieci volte più aperto che in Europa. Non sono
solo gli italiani a partecipare a questa neo migrazione, ma anche analisti
coreani, creativi argentini e così via».

@16febbraio

© RIPRODUZIONE RISERVATA

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             270 of 2985 DOCUMENTS



                          Corriere della Sera (Italy)

                            14 dicembre 2013 sabato
                               NAZIONALE Edizione

Mion in Piazza Affari, con Space raccoglie 130 milioni;
Sussurri & Grida

BYLINE: @massimosideri

SECTION: ECONOMIA; Pag. 53

LENGTH: 759 parole


(g.str. ) Gli investitori hanno consegnato 130 milioni all'investitore. La
ripetizione, in questo caso, è d'obbligo, perché si parla di Space, la società
che raccoglie in Borsa capitali destinati ad essere usati per un'acquisizione.
In gergo si tratta di una Spac (Special purpose acquisition company) di diritto
italiano costituita in forma di Siv (Special investment vehicle). Tecnicismi a
parte, quei 130 milioni arrivano dal collocamento presso investitori
istituzionali della Space assistita da Mediobanca, Banca di Credito Finanziario
e Morgan Stanley e dai consulenti legali Bonelli Erede Pallalardo e Proskauer
Ros. Il debutto sarà sul mercato Miv di Piazza Affari il prossimo 18 dicembre.
Se l'avvocato Sergio Erede ha sottolineato «l'assoluta qualità della compagine
di investitori italiani ed esteri che hanno aderito», l'altro regista
dell'operazione Gianni Mion - storico braccio destro dei Benetton - si è detto
«soddisfatto del riscontro ottenuto dalla nostra iniziativa nonostante un
percorso di raccolta assai accelerato rispetto a quanto avviene tipicamente».
Adesso resta da capire quale possa essere la preda - o, meglio, il «target» - su
cui cadranno le attenzioni di questo «portafoglio» da 130 milioni. Generalmente,
l'investimento può arrivare nel giro di due anni.

© RIPRODUZIONE RISERVATA

Banca Etruria pronta alle nozze

(g.str. ) Integrazioni o aggregazioni tra banche, un po' come «ai vecchi tempi»
dei grandi matrimoni del credito, nel mercato pre-crisi. Solo che, questa volta,
la voglia di nozze arriva dopo gli accertamenti dell'Authority ed esplicitamente
«in linea con gli indirizzi dell'organo di vigilanza»: l'istituto aretino è alle
prese con svalutazioni consolidate per 150 milioni nei primi nove mesi
dell'anno. «I crediti deteriorati risultano pari a circa il 30% del portafoglio
prestiti», continua la nota della banca aretina, mentre «nei rilievi mossi Banca
d'Italia ha richiesto ulteriori rettifiche su crediti al momento stimate in
circa 80 milioni di euro». Che, secondo Banca Etruria, «non assumono in ogni
caso un'entità tale da pregiudicare il mantenimento dei requisiti prudenziali».
Ed ecco che la nota arriva al «dunque» e senza mezzi termini: il consiglio di
amministrazione - si legge - ha valutato che, in linea con gli indirizzi
dell'organo di vigilanza, diventa di importanza strategica avviare, il prima
possibile e concludere in tempi brevi, tutte le iniziative necessarie a definire
un processo di integrazione-aggregazione con un gruppo bancario di elevato
standing. Per salvare i livelli occupazionali e valorizzare le professionalità.
E per «dare respiro alle prospettive future».

© RIPRODUZIONE RISERVATA

Jack Ma (Alibaba) uomo dell'anno «Ft»

(m.sid.) Basterebbero i numeri per capire: le vendite di Alibaba, colosso
dell'ecommerce cinese, hanno superato quelle di eBay e Amazon combinate insieme.
Sulla piattaforma fondata da Jack Ma nel '99 oggi passa il 2% dell'intero Pil
cinese. Il 70% dei pacchetti spediti all'interno della Cina ha il brand Alibaba
e contiene un prodotto acquistato dai 600 milioni di cinesi collegati a
Internet. Nel 2014 è attesa la quotazione del gruppo e già si specula su una
capitalizzazione pari a 100 miliardi di dollari. Come se non bastasse Ma ha già
annunciato di volere fare un passo indietro per fare largo ai giovani (ha 39
anni). Per questi motivi il Financial Times lo ha dichiarato persona dell'anno
ripercorrendo la sua vita iniziata nel 1964 a Hangzhou, nel sud est della Cina.
Oggi in Cina Jack Ma (nome cinese Ma Yun) è un idolo vivente ed è considerato la
figura più influente al netto dell'establishment comunista. Ma ha iniziato
poverissimo: era anche poco brillante in matematica ma si era innamorato
dell'inglese. Per migliorarlo ha fatto la guida gratuita per sette anni nei
grandi alberghi. Fino all'incontro con Jerry Yang sulla grande muraglia cinese:
Ma, allora, era una guida del ministero, Yang il cofondatore di Yahoo. Oggi Yang
è in declino e Ma il campione del capitalismo cinese.

© RIPRODUZIONE RISERVATA

Qui! Group controcorrente nella crisi

(g.str. ) Annus horribilis 2013, ma non per Qui! Group, la società di buoni
pasto, titoli di servizio per il welfare aziendale e sistemi di pagamento. Il
gruppo, secondo le stime preliminari, dovrebbe chiudere con un fatturato di 565
milioni (+8% sul 2012). Ma la vera sorpresa - per l'Italia - arriva dal capitolo
più delicato della crisi nazionale, quello dell'occupazione: nel 2013,
controcorrente, Qui! Group si appresta a registrare un aumento del 5% delle
assunzioni.

© RIPRODUZIONE RISERVATA

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             271 of 2985 DOCUMENTS



                          Corriere della Sera (Italy)

                            14 dicembre 2013 sabato
                                 ROMA Edizione

Milena Vukotic dà voce a Virginia;
Cinque Lune

SECTION: TEMPO LIBERO; Pag. 17

LENGTH: 204 parole


Milena Vukotic è la protagonista allo Spazio Teatrale 5 Lune di «Io sono
Virginia», reading scritto e diretto da Elisabetta Villaggio, spettacolo della
rassegna Voce/Donna allo Spazio Teatrale 5 Lune dedicato alla vita di Virginia
Agnelli Bourbon del Monte. Sullo sfondo dell'Italia liberale e poi fascista,
Virginia Bourbon del Monte, moglie di Edoardo Agnelli di cui rimase vedova a
soli trentasei anni, è una figura ancora poco nota del Novecento italiano. In
perenne lotta col suocero fondatore della Fiat e privata della custodia dei
figli, che le furono riaffidati solo dopo estenuanti trattative con il potere e
la magistratura, fu fortemente criticata per la sua vita trasgressiva e la
relazione col più noto intellettuale libertino del suo tempo: Curzio Malaparte.
Mediatrice fra gli occupanti nazisti e gli esponenti della Resistenza, Virginia
morì precocemente in un incidente automobilistico e la sua fine si colloca fra i
misteri che caratterizzano il fascino dell'epoca. La rassegna Voce/Donna vuole
restituire la parola alle figure femminili del nostro tempo, proponendo,
attraverso il teatro, problematiche forti del mondo attuale.

Piazza delle Cinque Lune, 74, ore 20.30, ingresso 15 euro. Info: 06.89020856.

LOAD-DATE: December 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             272 of 2985 DOCUMENTS



                          Corriere della Sera (Italy)

                            13 dicembre 2013 venerdì
                               NAZIONALE Edizione

«Imprese artigiane indietro di 10 anni»;
Malavasi (Cna)

SECTION: PRIMO PIANO; Pag. 12

LENGTH: 169 parole


ROMA - L'Italia soffre da cinque anni di una «crisi pesantissima, ma nessuno ha
risposto al nostro grido di allarme». Lo afferma il presidente uscente della
Cna-Confederazione nazionale dell'artigianato e della piccola e media impresa,
Ivan Malavasi, aprendo i lavori dell'assemblea elettiva. Malavasi evidenzia in
particolare «tre numeri pesantissimi»: Il Pil ha perso il 9%, la produzione
della manifattura il 25% e le costruzioni il 38%. «E il numero delle imprese
artigiane è tornato indietro di dieci anni - sottolinea Malavasi - oggi sono
poco più di un milione e 400 mila. Il saldo tra le chiusure e le aperture
rispetto al 2008 registra un calo di 83 mila unità che corrispondono a circa 220
mila posti di lavoro persi. Come se nel panorama produttivo nazionale fossero
scomparse insieme l'Eni, la Fiat e le Ferrovie dello Stato!». «Non è solo
questione di numeri - conclude Malavasi - rischiano di scomparire distretti e
filiere che hanno fatto la storia del nostro sistema produttivo».

© RIPRODUZIONE RISERVATA

LOAD-DATE: December 13, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             273 of 2985 DOCUMENTS



                          Corriere della Sera (Italy)

                            13 dicembre 2013 venerdì
                               NAZIONALE Edizione

Bolloré: c'è un nuovo socio per Mediobanca;
Piazzetta Cuccia «L'istituto per noi è un impegno di lungo termine, molto
contenti di aver rinnovato il patto»

BYLINE: Giuliana Ferraino

SECTION: ECONOMIA; Pag. 33

LENGTH: 483 parole



HIGHLIGHT: «Con l'accordo di tutti pronto a salire all'8%, per il 3% trovato un
investitore internazionale»


MILANO - Vincent Bolloré è disponibile a crescere ancora in Mediobanca. «Se
dobbiamo, se tutti sono d'accordo perché si faccia» il gruppo Bolloré è pronto a
salire all'8% di Mediobanca «che era il nostro progetto originale», ha
dichiarato ieri il patron del gruppo, Vincent Bolloré. «Mediobanca per noi è un
investimento di lungo termine, siamo molto contenti di restare e di aver
rinnovato il patto, e se vogliono che si cresca cresceremo. Abbiamo fiducia nel
team e abbiamo fiducia nell'Italia», ha spiegato l'imprenditore francese.

Non è l'unica novità in arrivo da Parigi: sta prendendo forma anche il progetto
di sostituire Groupama con un altro gruppo internazionale affinché il gruppo C
degli azionisti stranieri mantenga la quota dell'11% del capitale di Piazzetta
Cuccia, dopo la disdetta dal patto di sindacato da parte del gruppo
assicurativo.

Per integrare il gruppo degli azionisti esteri di Mediobanca e mantenerne la
quota all'11%, «abbiamo trovato un gruppo internazionale che vuole venire con
noi per lavorare tutti insieme», ha anticipato Bolloré, senza però rivelarne
l'identità. Il nome del nuovo socio sarà svelato «nell'ultima settimana di
dicembre», dato che la scadenza fissata dal patto di sindacato è al 31 dicembre.

Bolloré, sollecitato a margine di una conferenza stampa a Parigi, non ha voluto
fornire ulteriori dettagli sul settore di attività del nuovo investitore o sulla
sua nazionalità, ma si è limitato a dire che si tratta di una società «non
francese, internazionale».

Il gruppo C degli investitori di Mediobanca, quello degli investitori
internazionali, oggi detiene quasi l'11% del capitale e comprende il gruppo
Bolloré (con il 6%) e l'assicurazione Groupama (4,93%), che ha però messo in
vendita la sua quota. Secondo lo scenario disegnato dell'uomo d'affari francese,
con il nuovo anno il gruppo Bolloré salirà all'8%, e il restante 3% sarà
rilevato dal nuovo investitore. «Siamo pronti», ha dichiarato l'imprenditore che
l'anno prossimo si prepara a diventare presidente di Vivendi, di cui è
attualmente vicepresidente. Il nuovo incarico nel gruppo multimediale è anche la
ragione che ha costretto Bolloré, 61 anni, a lasciare la vicepresidenza delle
Generali, ceduta a Jean-René Fourtou, 74 anni, attuale presidente del consiglio
di sorveglianza di Vivendi. La normativa francese non permette infatti di sedere
in più di due board nel caso uno dei due incarichi sia operativo. E Bolloré ha
intenzione di dedicarsi attivamente a Vivendi, che vuole transformare in un
gruppo più piccolo, concentrato sulle attività media, tra le quali la società
televisiva Canal Plus e la californiana Universal Music, dopo che l'anno
prossimo verrà completato lo spinoff delle telecomunicazioni. L'obiettivo? La
cura dimagrante forzata, dopo lo shopping frenetico ai tempi di Jean Marie
Messier, servirà a valorizzare meglio il titolo in Borsa.

@16febbraio

© RIPRODUZIONE RISERVATA

LOAD-DATE: December 13, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             274 of 2985 DOCUMENTS



                          Corriere della Sera (Italy)

                            12 dicembre 2013 giovedì
                               NAZIONALE Edizione

Melfi, a gennaio dall'impianto modello arriva la mini Jeep;
La produzione I prototipi negli Usa

BYLINE: Bianca Carretto

SECTION: ECONOMIA; Pag. 39

LENGTH: 407 parole



HIGHLIGHT: Il Salone di Parigi La nuova 500 X verrà presentata al Salone di
Parigi


All'inizio di gennaio, dallo stabilimento di Melfi inizierà ad uscire il primo
gruppo, una pre-serie, del B Suv Jeep (alcune prototipi sono già in circolazione
negli Usa) in vista della sua commercializzazione che avverrà dopo l'estate. Il
sito Fiat ha subito in questi mesi un lungo processo di ristrutturazione, è
stato adattato ai principi del World Class Manufacturing, quelli che lo pongono
all'avanguardia nella produzione automobilistica mondiale. La fabbrica ora può
godere della massima flessibilità, può accettare quattro modelli differenti
sulla stessa linea, generati sulla piattaforma modulare Small Wide, su cui verrà
costruito sia il suv Jeep che la Fiat X (i nomi delle due vetture sono ancora
provvisori poiché nessuna decisione è stata presa in merito). Due veicoli
gemelli, ma profondamente distanti tra loro: la Jeep, che si vedrà al Salone di
Ginevra a marzo nella sua versione definitiva, conserva tutte le caratteristiche
del suo marchio, l'assoluta capacità off-road, linee squadrate, più simili a
quelle del Wrangler che a quelle del Cherokee, motori a benzina, due per
l'Europa ed uno più potente per essere esportato nel mercato Usa, oltre ai
classici diesel del Lingotto.

«Sarà il veicolo del suo segmento più adatto ad affrontare il fuoristrada,
interpretando la forte identità Jeep», dicono i dirigenti della casa americana.
Rimane l'ipotesi di introdurre nella gamma anche un suv a sette posti per
completare l'offerta. La 500 X (sarà al Salone di Parigi e verrà proposta anche
a due sole ruote motrici) mostra invece una chiara derivazione dalla 500L e si
inserirà tra i crossover compatti. Il Lingotto prevede di venderne 500 mila
pezzi in Europa entro il 2015. Programmato anche l'ingresso della Fiat 500 a
cinque porte (sostituta della Punto) nello stabilimento polacco di Tychy:
sostituirà nel 2015 la Ford Ka quando, chiusa la collaborazione con Fiat, questa
sarà spostata in Brasile. L'impianto polacco è stato appena insignito della
medaglia d'oro (classifica WCM) per il metodo dell'organizzazione della
produzione, della gestione in tema di sicurezza, ambiente, manutenzione
logistica ed elevata qualità. In definitiva il Lingotto l'anno prossimo lancerà
tre nuove Fiat, due Jeep - oltre al baby suv, anche il nuovo Cherokee
ridisegnato con il gusto europeo per confrontarsi con i tedeschi di Mercedes,
Audi, Volkswagen, Bmw e gli inglesi di Land Rover - e lo spider dell'Alfa 4C.

© RIPRODUZIONE RISERVATA

LOAD-DATE: December 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             275 of 2985 DOCUMENTS



                          Corriere della Sera (Italy)

                            12 dicembre 2013 giovedì
                               NAZIONALE Edizione

Fiat verso la «pax giudiziaria» con Fiom;
Il Lingotto Le tute blu della Cgil ritireranno le azioni in tribunale. La
sentenza della Consulta e gli accordi in arrivo

BYLINE: Raffaella Polato

SECTION: ECONOMIA; Pag. 39

LENGTH: 439 parole



HIGHLIGHT: Stop a tutte le cause sulla rappresentanza in fabbrica, firmata la
conciliazione


MILANO - È un primo passo verso la pax sindacale. O almeno verso rapporti
normali: se la guerra Fiat-Fiom continuerà, sarà solo sul terreno naturale delle
relazioni industriali. Basta tribunali. L'azienda e il sindacato di Maurizio
Landini - forte della vittoria ottenuta con il verdetto della Corte
costituzionale in materia di rappresentanza ma a sua volta, ormai, passato ad
atteggiamenti più distensivi - mettono fine alle battaglie giudiziarie firmando
accordi di conciliazione. Il via ieri, con l'intesa siglata a Torino: le 14
cause promosse dai metalmeccanici Cgil nel capoluogo piemontese (11 contro Fiat,
le altre contro Cnh Industrial) passano in archivio.

La stessa cosa accadrà, nell'arco di qualche settimana, nel resto d'Italia. La
Fiom aveva trascinato il Lingotto davanti ai giudici in ogni sede di
stabilimento, e ovunque per l'identica ragione: rivendicare il diritto di
rappresentanza dopo che, come conseguenza del mancato riconoscimento del
contratto collettivo di gruppo (il cosiddetto «modello Pomigliano», votato a
maggioranza nei referendum e sottoscritto da tutti gli altri sindacati), dalle
fabbriche era stata esclusa. Adesso - effetto della sentenza della Consulta -
nelle fabbriche i «fiommini» sono già stati riammessi. L'«accordo di
conciliazione» raggiunto ieri a Torino non ne è che il logico sviluppo in campo
legale. Spazza via le cause aperte. E poiché erano 62, quelle intentate
complessivamente in tutta Italia, altri 25 tribunali saranno d'ora in poi
«teatro» di conciliazioni analoghe.

La distensione, insomma, è incominciata. Certo, manca ancora il tassello più
importante, quello che racchiude la vera sostanza: il diritto di rappresentanza
riguadagnato dalla Fiom non implica automaticamente, quanto meno non al momento,
il diritto di sedere al tavolo di rinnovo contrattuale. È in discussione in
questi giorni, l'auspicio delle parti è una chiusura entro l'anno, ma prima
ancora dell'azienda sono gli altri sindacati a opporsi a un coinvolgimento dei
metalmeccanici Cgil: «Prima riconoscano il contratto collettivo, poi potranno
partecipare con noi alle discussioni». È così che un primo incontro Fiat-Fiom
c'è stato, il giorno stesso dell'apertura delle trattative, ma in sede separata.
Ed è così che il negoziato è proseguito e prosegue solo con i firmatari del
«modello Pomigliano». Modello che Landini - atteso domani alla Maserati di
Grugliasco, all'assemblea degli iscritti Fiom - continua a non riconoscere, è
vero. Ma è vero pure che da un pezzo non lo cita nemmeno più. Non è detto,
dunque, che l'inedito clima di disgelo non riservi anche qui qualche novità.

© RIPRODUZIONE RISERVATA

LOAD-DATE: December 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             276 of 2985 DOCUMENTS



                          Corriere della Sera (Italy)

                            10 dicembre 2013 martedì
                               NAZIONALE Edizione

Telecom, i fondi esteri alla conta;
Governance La maggioranza contraria alla revoca del consiglio d'amministrazione:
manca il 4%

BYLINE: Federico De Rosa

SECTION: ECONOMIA; Pag. 33

LENGTH: 583 parole



HIGHLIGHT: Sul piano per la cessione a Prelios botta e risposta Asati-Pirelli I
soci L'assemblea è stata convocata per il 20 dicembre


Sembra davvero finita nel mezzo della tempesta perfetta. O, se preferite, in un
groviglio in cui la sovrapposizione tra conflitti d'interesse e scelte
strategiche stanno rendendo meno chiaro il confine tra opportunità e
convenienza, aprendo la strada alla possibilità che il prossimo 20 dicembre
l'intero consiglio di Telecom Italia venga sfiduciato. Prima la vendita di
Telecom Argentina al fondo Fintech, poi il bond convertendo da 1,3 miliardi di
euro con «parti correlate» e l'esclusione della Findim, e ora è l'ipotesi di un
accordo con Prelios per il riassetto del patrimonio immobiliare ad aver fatto
scattare un nuovo campanello d'allarme. A suonarlo è stata l'Asati,
l'associazione dei piccoli azionisti del gruppo telefonico, che ieri ha mandato
un «avvertimento a Mediobanca, Intesa, Generali e Unicredit, azionisti diretti e
indiretti di Telecom Italia» diffidandoli dal fare accordi con la ex Pirelli Re.

Un'altra tegola, insomma, caduta sulla testa di un consiglio già a rischio. Non
tanto per la storia degli immobili, che al momento resta solo un'ipotesi. E'
piuttosto il bond convertendo e la vendita di Telecom Argentina ad aver
modificato lo scenario facendo emergere dei conflitti in consiglio che
solitamente ai fondi internazionali non piacciono come è apparso chiaro la
scorsa settimana quando a sorpresa Iss e Glass Lewis, i due principali proxy
advisor mondiali, hanno consigliato di votare a favore della revoca. Le due
società coprono più dei fondi americani e inglesi. E nell'azionariato di Telecom
ce ne sono molti: da BlackRock con il 5% a Ubs Global con quasi il 2% a Dodge &
Cox con l'1,3% a Pictet con l'1,3%, oltre a una miriade di quote sotto l'1%
detenute dai vari Vanguard, Rowe Price, Assenagon Asset Management, Lyxor e
altre società internazionali di gestione. E poi c'è la Findim di Marco Fossati
con il 5%, da cui è partito tutto con la richiesta di un'assemblea per la revoca
del consiglio di Telecom. Sulle piattaforme che raccolgono le intenzioni di voto
per delega ieri diversi fondi si erano già espressi a favore. Il flusso tuttavia
non è consistente e quindi i fondi stanno prendendo tempo per decidere. La
questione d'altra parte non è semplice. Prendendo come riferimento le passate
assemblee, al board potrebbe servire il 26-27% del capitale per restare in
sella. Telco ha il 22% e i fondi internazionali poco di più. Gli italiani invece
hanno circa l'1% e la Findim il 5%. A Telco mancherebbe quindi un 4% per
confermare l'attuale assetto.

Scontato il voto dell'Asati, a cui ha conferito delega Franco Bernabè, che pesa
per circa l'1%. Che voglia revocare il board è fuori di dubbio. Ieri
l'associazione è tornata all'attacco mettendo nel mirino un possibile accordo
tra Telecom e Preliso per la razionalizzazione degli immobili. L'Asati ha
ricordato in una lunga nota le operazioni che in passato avevano visto la ex
Pirelli Re come controparte del gruppo , affermando che di quelle operazioni
«oggi tutti gli azionisti di minoranza stanno pagando forti perdite». Prelios ha
risposto ricordando che era socio di minoranza della joint venture con Morgan
Stanley che aveva effettuato quelle operazioni, dalle quali Telecom ha avuto
«ritorno sugli investimenti "core" stimato a circa il 10,5-11%, valore superiore
al costo degli affitti pari al 7-8%».

© RIPRODUZIONE RISERVATA

miliardi Il valore del prestito convertendo in azioni di Telecom Italia. Il
primo sottoscrittore è il fondo americano BlackRock, con un pacchetto che è pari
al 15,48% delle azioni

LOAD-DATE: December 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             277 of 2985 DOCUMENTS



                          Corriere della Sera (Italy)

                            10 dicembre 2013 martedì
                               NAZIONALE Edizione

Fiat, 9 miliardi sull'Europa e pareggio nel 2016;
Gli investimenti per i nuovi modelli

SECTION: ECONOMIA; Pag. 35

LENGTH: 172 parole


Sergio Marchionne presenterà il nuovo piano industriale triennale soltanto nel
prossimo aprile. Fino ad allora, molte cose potranno cambiare. E non saranno
ininfluenti i tempi e i modi in cui si andrà alla fusione tra Fiat e Chrysler:

se più o meno subito, dopo l'auspicato accordo diretto con il fondo Veba; o con
ulteriori ritardi, previa Ipo e passaggio da Wall Street. Nel frattempo
cominciano a prendere forma le ipotesi sui piani di investimento. Secondo
Bloomberg , in previsione della ripresa del mercato Ue - dove il Lingotto
conferma l'obiettivo pareggio entro il 2016 - sul piatto ci sarebbero 9 miliardi
in arrivo nei tre anni del piano per sostenere le fabbriche italiane ed europee.
Tra i nuovi modelli già annunciati, i mini-Suv Jeep e Fiat in produzione dal
2014 a Melfi (dove gli investimenti sono ormai in via di completamento), la
berlina Alfa che potrebbe sbarcare a Cassino entro il 2016, la versione della
500 a cinque porte che sostituirà la Punto e dovrebbe essere realizzata in
Polonia.

© RIPRODUZIONE RISERVATA

LOAD-DATE: December 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             278 of 2985 DOCUMENTS



                          Corriere della Sera (Italy)

                             9 dicembre 2013 lunedì

Niente brindisi di Natale con Marchionne;
La stanza dei bottoni

SECTION: CORRIERECONOMIA; Pag. 3

LENGTH: 406 parole



HIGHLIGHT: Cambio della guardia alla Fondazione Nord Est. E gli spot Alitalia
tornano in tivu


«L' anno prossimo non sarà facile». Sergio Marchionne non l'aveva nascosto ai
mille e più manager convocati al Lingotto per i tradizionali auguri prima delle
festività con altrettanti in collegamento dalle 120 sedi estere. Era il 20
dicembre dello scorso anno e John Elkann aveva comunque ribadito «tutta la
fiducia» nella squadra multinazionale di Fiat-Chrysler. L'anno effettivamente è
stato assai complicato e momenti ancora importanti attendono il gruppo. Tanto
che al Lingotto è scoccata l'ora della sobrietà assoluta. Dunque, niente
brindisi con i top manager.

Chi non rinuncia alla festa di Natale è invece una delle più note law firm
italiane, Gianni, Origoni, Grippo, Cappelli & partners. Franco Gianni riunisce
stasera all'auditorium della Conciliazione jazz e business per il tradizionale
concerto natalizio affidato quest'anno a Gregory Porter , uno dei più noti
vocalist del momento, emulo di Nat King Cole che proporrà motivi e note del suo
ultimo album, «Be Good».

Ancora una festa natalizia per uno tra i più gettonati player nazionali del
mattone. Massimo Brunelli , il numero uno di IDeA Fimit Sgr, chiama a raccolta
domani partner e clienti per una serata speciale al Palazzo Reale di Milano
nelle stanze della rassegna dedicata a Andy Warhol.

Natale di lavoro (come al solito) nel Nord Est e per via di una novità che
riguarda uno dei più noti think tank dell'area. Il sociologo Daniele Marini ,
professore all'Università di Padova, lascerà dopo 14 anni la Fondazione Nord Est
- il centro studi delle associazioni industriali e delle camere di commercio del
Triveneto. Lo sostituirà Stefano Micelli , ordinario di Economia a Cà Foscari.
Marini invece approderà in Community Media Research, società che fa capo a
Community, il gruppo di advisory e comunicazione di Auro Palomba . Spostando il
focus sul mercato nazionale, Marini continuerà a dedicarsi alle ricerche
socio-economiche, affiancando le metodologie tradizionali al data collection sul
web.

Chi, pur avendo poco da festeggiare, ha deciso di concedersi comunque qualcosa
per il fine anno è invece Gabriele Del Torchio . Il Ceo di Alitalia ha deciso di
far tornare la compagnia alla pubblicità televisiva istituzionale dopo 4 anni di
assenza. Fino al 21 dicembre tre spot della Mccann Worldgroup punteranno su
lungo raggio, network internazionale, affidabilità e sicurezza della flotta. In
attesa della conclusione dell'aumento di capitale.

© RIPRODUZIONE RISERVATA

LOAD-DATE: December 9, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             279 of 2985 DOCUMENTS



                          Corriere della Sera (Italy)

                             9 dicembre 2013 lunedì

Il miracolo della Mini;
Storie

BYLINE: B CAR,

SECTION: CORRIERECONOMIA; Pag. 13

LENGTH: 232 parole


Nessuna scuola di marketing poteva immaginare l'evoluzione di un prodotto
automobilistico simile a quello della Mini. Quando, tredici anni fa , il marchio
Rover, proprietario di Mini, è stato ceduto ad un fondo di investimento e Land
Rover a Ford, tutti la davano finita. Invece, entrata nel girone di Bmw, la
piccola vettura inglese ha conosciuto un'ascesa vertiginosa del suo stemma,
passato dalle lettere minuscole a quelle maiuscole di oggi,per non confondere le
due generazioni. Nel cassetto dei ricordi ognuno di noi ha qualche cosa di Mini.
E' divenuta il simbolo di un'epoca, di un certo modo di pensare e di viaggiare,
è testimone della lenta scomparsa dell'industria britannica delle quattro ruote,
pur rappresentando, nella memoria collettiva, i valori della Union Jack. Come è
stato per la Citroen 2CV in Francia, per la Fiat 500 in Italia ed il Maggiolino
in Germania.

Mini ha accompagnato la liberazione dei costumi, come le minigonne di Mary
Quant, entrando, a fianco delle Rolls Royce (brand, anche questo, acquistato da
Bmw), nel parco macchine della Casa Reale dei Windsor. E' sopravvissuta a tutte
le tempeste. Il costruttore tedesco ha creato un marchio separato che ha
mantenuto tutti i geni originali del prodotto, pur trasformandolo, secondo i
canoni tecnologici più avanzati, in una vettura premium. Un'auto chic, insomma,
degna compagna di ogni Bmw.

© RIPRODUZIONE RISERVATA

LOAD-DATE: December 9, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             280 of 2985 DOCUMENTS



                          Corriere della Sera (Italy)

                             9 dicembre 2013 lunedì

Bilanci L'amara eredità 2013 Chiuse 93 aziende al giorno;
Analisi Gli artigiani: mettere al centro della politica il sostegno alla
produzione

BYLINE: ISIDORO TROVATO

SECTION: CORRIERECONOMIA; Pag. 20

LENGTH: 635 parole



HIGHLIGHT: Silvestrini (Cna): dal 2008 persi gli occupati di Eni, Fiat, Fs
insieme


U n drammatico ritorno al passato. Da 96 mesi il contatore delle imprese
italiane gira al contrario Presso le Camere di commercio attualmente ne
risultano registrate 6.070.296. Un salto all'indietro che ci riporta al 2005,
ben tre anni prima dell'esplosione della grande crisi. È questa la foto scattata
dal Centro studi Cna, che ha rielaborato i dati Movimprese relativi al 3°
trimestre 2013. Ancora peggiore il calcolo delle perdite tra le imprese
artigiane. In questo caso, rileva sempre la Cna, siamo tornati addirittura al
2001; le attività produttive sono 1.413.197, lo stesso numero di 12 anni fa.

«Dal 2008 a oggi, lo stock di imprese artigiane - osserva Sergio Silvestrini,
segretario generale di Cna - cioè il numero assoluto delle imprese al netto
della differenza tra nuove inscrizioni e cancellazioni, si è ridotto di 80 mila
unità. Una riduzione che equivale alla perdita di oltre 200mila posti di lavoro.
È come se avessero chiuso, contemporaneamente, gli stabilimenti italiani della
Fiat, le Ferrovie dello Stato e l'Eni. Un disastro passato completamente sotto
silenzio».

Il patrimonio di 80 mila aziende scomparse è una cifra che tradotta in termini
percentuali equivale a dire che negli ultimi cinque anni è scomparso il 5,6% del
tessuto produttivo artigiano in attività prima della crisi globale.

«Di questo passo -avverte Silvestrini - a fine anno mancheranno all'appello,
altre 35 mila imprese artigiane. Nessuno può permettersi di fare finta di nulla
di fronte ad una situazione del genere. Abbiamo sottolineato in tutti i modi, e
in tutte le sedi, la necessità di una vera spinta allo sviluppo. Continueremo a
insistere, questo è sicuro».

La sofferenza

Fa impressione scoprire che nel 2013 hanno chiuso i battenti 93 aziende al
giorno, un bilancio ancor più drammatico di quello già allarmante dell'anno
scorso (quando a sparire erano 62 aziende ogni 24 ore). A farne maggiormente le
spese sono soprattutto le microimprese di tre comparti: le costruzioni, la
manifattura e i trasporti. Tutti questi settori sono state colpiti duramente.
Così lo tsunami della crisi nel 2013 ha travolto 34.02 imprese nelle
costruzioni, 28.228 nella manifattura e 11.129 nei trasporti.

Per effetto di queste contrazioni la capacità produttiva delle imprese dei tre
settori è ridotta in maniera considerevole nell'arco di appena dodici mesi: una
flessione pari al 3,6% nelle costruzioni, del 3,1% nei trasporti e del 2,5%
nelle attività manifatturiere.

Per quanto riguardo lo specifico scenario dell'artigianato, i comparti più
colpiti sono la meccanica (che ha fatto segnare un -5,2%), l'industria del legno
(-4,7%), i mobili (-4,0%) e l'abbigliamento (-2,4%).

In controtendenza

Per fortuna c'è anche qualche dato positivo. Ci sono settori che hanno reagito
bene alla crisi anche se per ragioni comprensibili. Il comparto alimentare, per
esempio, presenta normalmente andamenti anticiclici, mentre invece il forte
aumento delle imprese che operano nel settore delle riparazioni è spiegabile con
il maggiore ricorso al riuso di beni che, al momento della rottura, in
condizioni pre-crisi sarebbero stati sostituiti e non riparati. Per trovare
qualche voce «mano negativa» nell'artigianato bisogna ricorrere al settore dei
servizi. In particolare nelle attività di noleggio, viaggi e supporto alle
imprese il numero di imprese artigiane addirittura cresce nel 2013 di 1.582
unità (+7.593 imprese dal 2009 al 2013, per una variazione cumulata pari a
+20,4%). Anche nelle attività di alloggio e ristorazione si segnala un lieve
miglioramento (+250 imprese pari allo 0,5%) nel 2013 (+4.086 pari a un +8,9% dal
2009). Infine nei servizi di informatica e comunicazione (+190 imprese nel 2013
pari a un incremento del +1,6% ). Piccole fiammelle tra le tenebre di una crisi
che non vuole arretrare.

© RIPRODUZIONE RISERVATA

LOAD-DATE: December 9, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             281 of 2985 DOCUMENTS



                          Corriere della Sera (Italy)

                             9 dicembre 2013 lunedì

Servizi Quando l'auto si mette in doppiopetto E diventa business;
Mappa Che cosa trovano sul mercato le aziende in cerca di novità

BYLINE: LUCIO TORRI

SECTION: CORRIERECONOMIA; Pag. 40

LENGTH: 961 parole



HIGHLIGHT: Al centro dell'interesse il tema ecologico, ma anche le esigenze di
pmi e artigiani Nei cataloghi city car e fuoristrada oltre alle berline di
rappresentanza

Da Fiat a Bmw, da Vw a Hyundai: sempre più modelli ad hoc, con accessori
tematici e attenzione ai consumi


I mmatricolazioni in calo, ma fatturato in crescita per il noleggio a lungo
termine. Anche nel 2013 il comparto regge e conferma la sua centralità nelle
strategie di business dei principali gruppi auto motive. Per sfruttare l'onda,
le case costruttrici stanno rafforzando l'offerta dedicata al mondo delle
aziende, sia in termini di prodotto, sia di servizi offerti all'utenza.

«Il 2013 è stato un anno soddisfacente per Fiat Group Automobiles nel noleggio a
lungo termine - commenta Enrico Atanasio, EMEA head of fleet used cars di Fga,
il leader di mercato -. La società ha infatti migliorato la sua quota rispetto
al 2012. Anche per il 2014, riteniamo di chiudere con un risultato in linea con
l'anno in corso. Con i brand Alfa Romeo, Fiat, Lancia, Fiat Professional, Abarth
e Jeep, offriamo ai clienti una risposta concreta per ogni esigenza di mobilità,
potendo disporre di una gamma completa che va dal veicolo da lavoro fin all'auto
di rappresentanza, dalla city car al fuoristrada».

Ventaglio

Sul fronte dell'offerta business, la società ha lanciato di recente Alfa Romeo
Giulietta Business, Fiat 500L Living Business, la nuova Lancia Delta Business,
mentre è attesa a breve Fiat 500L Business. Il prossimo anno sarà invece la
volta del brand Jeep, che rafforzerà la sua offerta nelle flotte a partire dal
lancio del nuovo Jeep Cherokee. «I modelli pensati per la clientela business -
prosegue Enrico Atanasio - sono dotati di motorizzazioni con bassi costi di
gestione e puntano su comfort, tecnologia e sicurezza: tra i contenuti offerti
all'utenza figurano, tra gli altri, il navigatore integrato, il cruise control,
i comandi al volante, il vivavoce bluetooth, la regolazione lombare e i sensori
per il parcheggio».

Il marchio Volkswagen punta a mantenere la leadership tra le case
automobilistiche estere anche nel 2014. «La principale novità del 2013 è stata
la nuova Golf Variant, un'auto dal design moderno e dinamico che risponde nel
modo migliore alla necessità di downsizing delle aziende - spiega Fabio Leggeri,
responsabile Flotte e Remarketing Volkswagen Italia -. Grazie alle prestazioni
dei moderni motori Turbodiesel TDI 1.6 e 2.0 e al notevole spazio interno, più
di 600 litri di capacità del bagagliaio, è una station wagon della classe media
adatta all'utilizzo professionale. In più, l'alto valore residuo e i costi di
gestione ridotti la rendono una scelta di valore per le aziende. La Golf Variant
sarà quindi protagonista anche nel 2014».

Pacchetto

Confermata la strategia dei business pack , pacchetti di optional studiati per
l'utilizzatore professionale, il marchio tedesco potrà poi presto contare, in
ambito di prodotto, sul debutto della Golf Sportsvan. Focus della strategie di
Opel in Italia è il segmento delle piccole imprese, degli artigiani e dei
professionisti. Tra i modelli proposti alla clientela business figura in primis
la nuova Opel Insignia, nelle versioni Sport Tourer e berlina 4 porte, che si
affianca a Mokka, Astra Sport Tourer, Zafira Tourer e Insignia Country Tourer
4X4. Il piano di rinnovamento della gamma Opel, sia sul fronte dei modelli sia
delle nuove motorizzazioni, proseguirà anche nel 2014 (a gennaio è attesa la
nuova Opel Meriva) con offerte pensate anche per il mondo delle aziende.
L'ottimismo regna in casa BMW, grazie ad un politica di new business sia sul
fronte corporale sia tra le piccole e medie imprese, e al mantenimento della
clientela storica. «Bmw aumenta il suo peso nel noleggio anche nel 2013 - dice
Maurizio Ambrosino, corporate e fleet sales director del gruppo -. Un incremento
delle quote di mercato dovuto sia alle performance tra le grandi aziende sia ai
positivi risultati che la politica commerciale rivolta al mondo professionale e
alle pmi ci sta garantendo». Modello di punta nelle flotte si conferma la Serie
3 Touring, ma le performance sono state positive anche per Serie 5, X1 e X3. «E
nel 2014 entrerà nel vivo la commercializzazione della nuova X5 e della i3, il
modello con cui Bmw ha appena fatto il suo ingresso nel settore elettrico».

Mercedes si avvia a chiudere il 2013 con gli stessi volumi del 2012, sostenuti
da prodotti come la nuova Classe A e la Classe B, particolarmente apprezzate
dalle pmi. «Nel 2014 - spiega il responsabile flotte Massimiliano Luigi Gardoni
- Mercedes-Benz si presenta sul mercato con una gamma ancora più completa e un
portafoglio di motorizzazioni ampliato all'insegna del contenimento dei consumi
e della massima eco-compatibilità, per venire incontro alle richieste dei nostri
clienti». Su Cla, ad esempio, è già disponibile anche la motorizzazione 180 cdi
da 109 cv che si affianca alla 200 cdi, mentre Classe A e Classe B possono
contare sul nuovo motore 160 cdi. «Protagoniste del 2014 saranno, inoltre, la
Gla e la nuova Classe C - riprende il manager -. Grazie a queste novità contiamo
di mettere a segno un incremento del nostro business e aumentare la nostra quota
nel segmento». Il gruppo Hyundai, entrato nel settore delle flotte nel 2011,
proseguirà anche nel 2014 la strategia focalizzata sulla clientela small
business, ovvero pmi, professionisti e artigiani. «Implementeremo nuovi servizi
dedicati - spiega Marone Vallesi, fleet director di Hyundai Motor Company Italy
- negli oltre 40 Fleet Business Centre già operativi in Italia. Al centro della
nostra offerta figura Hyundai Renting, il prodotto di noleggio a lungo termine
gestito direttamente dai concessionari sul territorio». Hyundai propone alle
aziende la rinnovata ix35 e la nuova i10, e conta di lanciare presto la vettura
ad idrogeno ix35 Fcev, un suv ad emissioni zero. Da settembre, inoltre, è stato
introdotto il nuovo pacchetto business, inaugurato con la i40, che sarà esteso
nel 2014 anche ad altri modelli, a partire dalla i30.

© RIPRODUZIONE RISERVATA

LOAD-DATE: December 9, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             282 of 2985 DOCUMENTS



                          Corriere della Sera (Italy)

                            8 dicembre 2013 domenica
                               NAZIONALE Edizione

E Patuano ora lavora al riassetto immobiliare;
Con Prelios

BYLINE: Fabio Tamburini

SECTION: ECONOMIA; Pag. 39

LENGTH: 484 parole


L'obiettivo del vertice di Telecom è presentare le linee guida del progetto che
prevede tagli consistenti ai costi di gestione degli immobili in occasione del
consiglio di amministrazione convocato prima dell'assemblea di fine anno. Il
partner scelto è il gruppo Prelios che, sotto certi aspetti, torna sul luogo del
delitto, perché si tratta di una società nata sulle ceneri della ex Pirelli real
estate, cresciuta proprio grazie al patrimonio immobiliare della Telecom quando
era controllata da Marco Tronchetti Provera. Ora Prelios sta superando una crisi
drammatica grazie a un nuovo management, a nuovi programmi e a nuovi azionisti,
tra cui spiccano Unicredit, Banca Intesa Sanpaolo, Mediobanca, Generali. Il suo
compito è affiancare l'amministratore delegato di Telecom, Marco Patuano, che ha
deciso di razionalizzare un settore del gruppo con dimensioni più rilevanti di
quanto si possa immaginare.

Gli asset immobiliari utilizzati da Telecom in Italia arrivano alla bella cifra
di circa 14.500 unità, di cui oltre 11 mila immobili e 3.500 terreni, che
superano gli 8 milioni di metri quadrati. Il totale, sia pure inferiore di un
buon 15 per cento a quello degli anni d'oro di Telecom, per esempio del 2005, è
tra i più significativi in Italia, pari all'1 per cento degli immobili uso
ufficio e all'1,5 per cento di quelli ad uso industriale. Tradotto in metri
quadrati si tratta di una superficie complessiva pari a una città tipo Ravenna,
Cagliari oppure Grenoble. L'operazione immobili è parte qualificante del piano
di rilancio del gruppo annunciato nelle settimane scorse, insieme alla cessione
delle torri di trasmissione e alla creazione di una società dove far confluire i
data center, le strutture che ospitano i principali centri operativi.

All'origine dell'intervento sul patrimonio immobiliare ci sono due
caratteristiche: circa due terzi risultano in locazione da terzi e per il 20-25
per cento sono immobili desolatamente vuoti. Ecco perché c'è spazio per
interventi drastici, che puntano a ridurre sensibilmente i costi elevati di
funzionamento e gestione. In particolare si stanno studiando razionalizzazione
degli spazi e traslochi, che permetteranno di liberare un discreto numero di
immobili da mettere sul mercato o da riconsegnare in anticipo quando sono in
affitto.

Nel complesso l'immobiliare costa attualmente a Telecom Italia quasi 1,4
miliardi di euro all'anno, di cui circa 650 milioni per la gestione e oltre 700
milioni per i 9 mila contratti di affitto. In più vanno sommati gli oneri degli
ammortamenti per i 5.500 asset che sono rimasti di proprietà dopo la campagna
massiccia di vendite della gestione Tronchetti. Per quanto riguarda gli
interventi di razionalizzazione degli spazi, il risparmio immediato atteso,
secondo un documento interno riservato, si aggira intorno a 200 milioni
all'anno, che viene ritenuto realizzabile entro il 2014.

© RIPRODUZIONE RISERVATA

LOAD-DATE: December 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             283 of 2985 DOCUMENTS



                          Corriere della Sera (Italy)

                            6 dicembre 2013 venerdì
                               NAZIONALE Edizione

Banche europee: meno ricavi ma la crisi non deprime l'utile;
R&S Mediobanca La leva finanziaria di Intesa e Unicredit inferiore alla media Ue

BYLINE: Francesca Basso

SECTION: ECONOMIA; Pag. 39

LENGTH: 548 parole



HIGHLIGHT: Resta bassa (6,2%) la redditività degli istituti italiani Titoli di
Stato L'esposizione in titoli di Stato italiani è salita a 207 miliardi (+33,6
miliardi su giugno 2012)


MILANO - Inversione di tendenza per i principali gruppi bancari europei: nei
primi sei mesi del 2013 l'utile aggregato è stato di 36 miliardi, in aumento del
35,6% rispetto allo stesso periodo del 2012 (il secondo semestre dello scorso
anno si è chiuso in perdita di circa 7 miliardi). Sul fronte ricavi i big del
credito registrano un calo del 4,4% dovuto alla caduta del margine di interesse
(-8,1%). Per i due maggiori istituti italiani, Intesa Sanpaolo e Unicredit, la
redditività resta invece «modesta», con un utile netto sui ricavi pari al 6,2%
contro una media europea del 15,3% e una redditività sul capitale proprio (Roe)
del 2,3%, pari a un terzo di quella europea nonché la più bassa in assoluto nel
primo semestre.

Il rapporto sulle «Maggiori banche europee nel primo semestre 2013», realizzato
da R&S-Mediobanca, spiega che sui nostri istituti pesano due fattori. Primo: la
struttura dei costi pari al 64,4%, superiore a quella delle principali banche
inglesi (59,4%), olandesi (59,8%), nord europee (54,8%) e spagnole (55%), anche
se non molto distante dalla media europea (63,5%). Secondo: il rapporto tra le
perdite su crediti ed i ricavi pari al 26,2% nel 2013, contro una media europea
del 14,4%. In Italia, osserva lo studio di Mediobanca, la somma dei costi
operativi e delle svalutazioni arriva al 90,6% ed è «il livello più alto tra i
Paesi considerati». Le nostre banche non sono però le uniche ad avere ridotto la
propria redditività netta, fanno loro compagnia gli istituti tedeschi (da 6,7% a
4,8% a causa della perdita nella di Commerzbank) e quelli francesi (dal 7% al
6,7%), mentre quelli degli altri Paesi hanno segnato progressi di redditività
netta nel primo semestre del 2013.

Nei primi sei mesi di quest'anno i big del credito europeo hanno ridotto i
derivati, che sono calati del 18,1% su dicembre 2012 (circa mille miliardi in
meno ma comunque pari a quasi un quinto del totale attivo, a 4.462 miliardi).
Gli istituti italiani si segnalano per la prudenza: la percentuale di derivati
sul totale attivo è del 6,9 per Intesa Sanpaolo e dell'8,2 per Unicredit, contro
il 43,8 di Credit Suisse e il 33,3 di Deutsche Bank.

Se i derivati si sono sgonfiati, sono cresciuti invece i titoli di Stato dei
cinque Paesi Giips (Grecia, Irlanda, Italia, Portogallo, Spagna) in mano alle
banche europee: a fine giugno 2013 erano oltre 310 miliardi contro i 275
miliardi di fine giugno 2012 (+13%). Intesa Sanpaolo è tra gli istituti europei
quella con la percentuale più alta di Giips sul capitale netto (203,8%), seguita
da Unicredit (76,3%) e dalle spagnole Bbva (78,5%) e Santander (59,8%). La media
europea è del 27,2%. Nel giugno 2013 l'esposizione in titoli governativi
italiani è salita a 207 miliardi (più 33,6 miliardi su giugno 2012).
«Nell'insieme, rispetto a giugno 2011 - spiega il rapporto - il portafoglio di
governativi Giips italiano è quello che si è maggiormente accresciuto (più 43,7
miliardi), quello francese ha segnato la maggiore riduzione (meno 49,3
miliardi)».

Infine la leva finanziaria, che per le banche è il rapporto tra il capitale
netto dell'istituto con il totale delle attività: gli istituti italiani sono ben
sotto il 25 della media europea, dando prova di solidità (17,6 per Unicredit e
18 per Intesa Sanpaolo).

© RIPRODUZIONE RISERVATA

LOAD-DATE: December 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             284 of 2985 DOCUMENTS



                          Corriere della Sera (Italy)

                            6 dicembre 2013 venerdì
                               NAZIONALE Edizione

Ford rilancia: in Europa torneremo al profitto Gm cancella Chevrolet;
Auto Nuova versione della Mustang per i suoi 50 anni

BYLINE: Daniele Sparisci

SECTION: ECONOMIA; Pag. 41

LENGTH: 623 parole



HIGHLIGHT: Verso la fine dell'accordo polacco con Fiat


BARCELLONA - Le due facce di Detroit. La Ford che rafforza gli investimenti in
Europa convinta che l'economia si sta rimettendo in moto. La General Motors che
nella stessa giornata a sorpresa annuncia il ritiro del marchio Chevrolet dal
Vecchio Continente per aiutare la Opel nel rilancio. C'è il volto rilassato del
presidente Bill Ford a presentare il piano prodotti (25 novità nei prossimi
cinque anni): «La sfida che viviamo qui è molto simile a quella che abbiamo
affrontato qualche anno fa in America, come allora ne usciremo più forti». Il
discendente di Henry è ottimista, spiega che «il piano di trasformazione delle
attività europee procede a grande velocità». L'obiettivo è tornare all'utile nel
2015. Negli Usa i profitti volano per la forte richiesta di Suv e pick up (i
margini di guadagno hanno superato il 10%, cifre da marchio di lusso), qui le
perdite si sono ridotte (228 milioni di dollari nel terzo trimestre) rispetto a
un anno fa.

Il board ha preso decisioni drastiche per contenerle: la chiusura della fabbrica
di Genk e di altri due impianti in Inghilterra con un taglio della capacità
produttiva del 18% e migliaia di esuberi. Ma la situazione resta complessa: «Ci
sono paesi come l'Inghilterra, la Germania e la Spagna che vanno bene - spiega
Stephen Odell, vice presidente con delega sull'Europa - ma nel complesso è una
crescita modesta e per il 2014 è difficile dare numeri. Anche se qualche segnale
di ottimismo si vede: prevediamo una ripresa del 20% nei prossimi cinque anni
soprattutto per il contributo della Russia e dei paesi dell'est». La strategia
«one Ford» è il frutto del lavoro del dall'amministratore delegato Alan Mullaly
che torna a smentire i rumors su un suo passaggio alla guida di Microsoft: «Sto
bene in Ford, non c'è alcun cambio di programma». Il piano si basa su modelli,
adattabili con poche modifiche ai vari mercati: un meccanismo che consente di
risparmiare miliardi di dollari grazie alle piattaforme comuni. E di utilizzare
meglio le fabbriche sparse nel mondo: alcuni dei prodotti destinati all'Europa
saranno importati da India, Sud America e Usa, come il Suv Ecosport e la
sportiva Mustang. Fra le conseguenza di questa strategia c'è anche la fine
dell'accordo con la Fiat per la produzione della citycar Ka che nasce a Tychy
sulla base della 500. A Barcellona è stata presentate l'erede, una vettura
«globale» che arriverà anche da noi. Quando? Gli americani non si sbilanciano,
il contratto con il Lingotto dura ancora fino a tutto il 2015. E anche se i
rapporti fra i due costruttori «sono eccellenti» - ci tiene a sottolineare Odell
- ognuno prenderà la sua strada. Difficile che avvenga prima del 2016. A quel
punto la fabbrica polacca dovrà coprire il buco. Non è ancora chiaro come. Nei
mesi scorsi sono circolate alcune ipotesi, come quella di concentrare la
produzione della 500 con l'arrivo del nuovo modello in un unico sito (quello per
gli Usa ora nasce in Messico a Toluca), ma non è stata presa alcuna decisione da
parte di Fiat. Un gioco d'incastri che fa capire quanto sia difficile per i
produttori muoversi in Europa dove la domanda di auto è scesa ai livelli di
trent'anni fa. La ricetta di General Motors è radicale: il marchio Chevrolet non
venderà più le sue auto in Europa dal 2016, mantenendo un presidio solo in
Russia. In realtà dietro alla clamorosa ritirata - Chevrolet era considerato il
brand globale di Gm, introdotto qui nel 2005 per sostituire Daewoo - c'è la
volontà di concentrarsi su Opel per mettere fine alle perdite. Una volta per
tutte. A costo di farsi la guerra in famiglia. L'uscita comunque non sarà
indolore: il gruppo stima costi fra 700 milioni e un miliardo di dollari di qui
alla metà dell'anno prossimo.

© RIPRODUZIONE RISERVATA

LOAD-DATE: December 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             285 of 2985 DOCUMENTS



                          Corriere della Sera (Italy)

                            6 dicembre 2013 venerdì
                               NAZIONALE Edizione

Bancari in calo con Bper e Intesa;
Piazza Affari

BYLINE: GIACOMO FERRARI

SECTION: ECONOMIA; Pag. 43

LENGTH: 189 parole


L'incertezza ha dominato i mercati fino a metà pomeriggio, poi è scattata
l'accelerazione al ribasso che ha portato i listini europei sotto la parità e il
Ftse-Mib di Piazza Affari ad abbandonare dopo alcuni mesi la soglia dei 18 mila
punti, con un tonfo dell'1,75%, la variazione negativa peggiore del Vecchio
Continente. La svolta è avvenuta dopo la conferenza stampa di Mario Draghi,
anche se dalla Bce non è arrivato alcun segnale di cambiamento di rotta.
Piuttosto, ad allarmare gli operatori è stato il balzo del Pil americano (+3,6%
rispetto a una previsione di +2,8%), una notizia positiva che secondo gli
analisti potrebbe indurre la Fed ad anticipare i tagli agli acquisti di titoli
pubblici. In Italia hanno invertito il trend soprattutto i titoli bancari, con
Bper giù del 3,59%, seguita da Intesa (-3,42%) e Mps (-3,17%). Peggio di tutte,
nell'ambito delle blue-chips, ha però fatto la Fiat (-3,71%), che ha così
annullato i progressi della vigilia. Calo significativo, inoltre, per
Buzzi-Unicem (-3,34%). In controtendenza, invece, Fonsai (+2,32%), Autogrill
(+1,52%) e Gtech , rimbalzata dell'1,13%.

© RIPRODUZIONE RISERVATA

LOAD-DATE: December 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             286 of 2985 DOCUMENTS



                          Corriere della Sera (Italy)

                            5 dicembre 2013 giovedì
                               NAZIONALE Edizione

La storia della Comit, dal mito al declino Prodi: Mediobanca? Congelò l'Italia;

Il volume di Carlo Brambilla

BYLINE: Paola Pica

SECTION: ECONOMIA; Pag. 33

LENGTH: 533 parole



HIGHLIGHT: L'ex premier «Per uscire dalla crisi bisogna dare alle banche i mezzi
necessari»


Nel 1994, da presidente dell'Iri, in una lettera inviata a «La Stampa» nel
giorno dell'assemblea della Comit in via di privatizzazione, sferrò un attacco
memorabile a Enrico Cuccia per aver perseguito un disegno di concentrazione di
potere «senza uguali in Occidente» ostacolando la nascita delle «public
company», le società ad azionariato diffuso. Oggi Romano Prodi non ha cambiato
né idea, né piglio, all'alba della «quarta età» come chiama lui stesso i 74 anni
che ancora pare gli consentano di correre la mezza maratona in 2 ore, 3 minuti e
41 secondi. E sceglie ancora una volta la Banca Commerciale e la presentazione
del libro curato da Carlo Brambilla per il Mulino («La sfida internazionale
della Comit»), un volume al quale lo stesso ex premier ha collaborato, per
tornare a dire che la Mediobanca di Cuccia «ha messo l'Italia nel freezer. E nel
freezer il cibo si conserva bene, ma non si moltiplica». «Credo che la
sparizione della grande industria italiana debba molto a questo congelamento».

Nella parabola della Comit, fondata nel 1894 , privatizzata cento anni dopo e
cancellata dal listino nel 2001 dopo la fusione in Banca Intesa, Prodi riconosce
un destino generale. L'indebolimento - come racconta il libro - è iniziato
proprio dalla sfida persa nell'internazionalizzazione, con la mancata conquista
della potente banca americana Irving a fine anni 80. Una sconfitta frutto anche
del mancato sostegno della politica alla «banca per le imprese» ambasciatrice
dell'Italia nel mondo, come l'aveva immaginata Raffaele Mattioli. «L'Italia è
cresciuta con il complesso d'inferiorità: ma se non ci confrontiamo nel mondo
che ne sarà di noi?» chiede Prodi e la domanda suona quanto mai attuale. Nella
sala gremita del Circolo della Stampa a Milano ad ascoltare il panel composto da
Prodi e dai professori Marco Onado e Alberto Quadrio Curzio, ci sono i
banchieri, Lino Benassi e Alberto Abelli in prima fila, e i bancari. Ci sono
alcuni dei dipendenti Comit o i figli e le vedove di questi ultimi. L'universo
di Piazza Scala conserva a dispetto del tempo e delle vicende finanziarie una
fiera identità ed è per questo che qualche mugugno accoglie un passaggio
dell'intervento a sorpresa del presidente del Consiglio di sorveglianza di
Intesa Sanpaolo, Giovanni Bazoli, quando difende la cessione della controllata
Sudameris affermando che la situazione era così grave che avrebbe potuto
condurre Comit «a portare i libri in Tribunale». Più avanti Bazoli precisa il
suo pensiero: «Volevo spiegare che la Comit aveva una grande partecipazione
all'estero che era Sudameris e che era stata abbandonata al punto tale che
rappresentava per Comit un peso che stava mettendo a rischio anche Intesa. Ci
siamo ripresi solo nel momento in cui abbiamo ceduto l'ultima partecipazione di
Sudameris in Perù». In chiusura, la parola torna a Prodi: «Le banche - avverte
il Professore - sono il perno finanziario dell'economia. Se si vuole che
l'Italia esca dalla crisi, occorre fornire al sistema creditizio i mezzi
necessari». L'addio ai patti di sindacato? « Positivo, con vent'anni di ritardo
- ironizza Prodi - inventiamo il motore a scoppio quando c'è già l'auto
elettrica».

© RIPRODUZIONE RISERVATA

LOAD-DATE: December 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             287 of 2985 DOCUMENTS



                          Corriere della Sera (Italy)

                            5 dicembre 2013 giovedì
                               NAZIONALE Edizione

Fiat corre con Chrysler Il balzo di Autogrill;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 202 parole


Prosegue la fase di debolezza delle Borse, negative fin dalla mattinata dopo il
forte ribasso di Tokio (-2,17%). Rispetto a martedì, tuttavia, le flessioni
degli indici sono risultate meno pesanti. La giornata è stata dominata
dall'attesa per le indicazioni del Beige Book , il bollettino della Fed che
fotografa lo stato di salute dell'economia Usa, arrivate in serata a
contrattazioni ormai chiuse.

In questo quadro Piazza Affari è riuscita a limitare i danni: la perdita del
Ftse-Mib, pari allo 0,29%, è infatti inferiore a quelle degli altri indici
europei. Nel paniere dei titoli primari spicca in particolare Fiat (+1,71%),
premiata dagli ottimi risultati di Chrysler e dalla prospettiva di un
rafforzamento della presenza in Cina. La performance migliore è stata tuttavia
quella di Diasorin (+1,84%), mentre nel segmento Star a guidare la lista dei
rialzi è Esprinet (+10,34%) e nel resto del listino Kinexia (+11,27%). La maglia
nera tocca invece a Monte Paschi (-5,29%) a causa delle incertezze che ancora
circondano le mosse della Fondazione azionista. Incrementi superiori ai due
punti percentuali, inoltre, per Autogrill (+2,95%), A2A (+2,50%) , Gtech
(+2,17%) e Carige (+2,88%).

© RIPRODUZIONE RISERVATA

LOAD-DATE: December 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             288 of 2985 DOCUMENTS



                          Corriere della Sera (Italy)

                           4 dicembre 2013 mercoledì
                               RIBATTUTA Edizione

Marchionne: la Spagna? È rinata grazie alle riforme;
Lo scenario L'amministratore delegato Fiat: non farsi schiacciare tra il modello
tedesco e quello americano

BYLINE: Massimo Gaggi

SECTION: ECONOMIA; Pag. 31

LENGTH: 386 parole



HIGHLIGHT: Politica ed economia La riforma elettorale, dice il ceo Fiat, va
fatta E dobbiamo adeguarci alle regole globali


WASHINGTON - «Modello americano o modello tedesco? Sono diversi, certo: gli
Stati Uniti, ad esempio, crescono a una velocità doppia rispetto alla Germania»
nota l'amministratore delegato di Fiat e Chrysler, Sergio Marchionne al termine
di una conferenza a Washington. «Ma, al punto in cui siamo, l'importante è fare
una scelta. L'Italia si deve svegliare. Un modello o l'altro, ma serve una
scelta chiara: fare le cose che servono per riattivare i meccanismi della
crescita, per attivare davvero gli investimenti esteri, senza dei quali non
possiamo farcela. Guardiamo a quello che ha fatto la Spagna: si era fermata, ma
ha fatto riforme importanti e ora può ripartire».

Marchionne sta salutando manager, accademici e politici che hanno partecipato al
Consiglio per le Relazioni Italia-Usa: un seminario nel quale, come negli anni
passati, si è discusso a porte chiuse dei problemi politici ed economici del
momento: i conflitti in Medio Oriente, il disgelo con l'Iran, i negoziati
commerciali degli Usa con la Ue e i Paesi del Pacifico, che rischiano di
impantanarsi. E il debito pubblico che per gli Usa non sembra essere più
un'emergenza, mentre da noi Italia e Paesi del Mediterraneo, pur avendo evitato
eventi catastrofici, continuano ad avere le mani legate.

Qualcuno pensa che l'Italia dovrebbe avere più coraggio davanti al rigore
estremo imposto dalla Germania, visto che Berlino non potrebbero certo
permettersi una nostra uscita dall'euro. Sfidare la Germania? «Qui non si tratta
di sfidare ma di fare delle scelte, come le ha fatte il governo di Madrid»
risponde Marchionne ai giornalisti che lo interrogano alla fine del convegno.
«Abbiamo bisogno di un governo che lavori e funzioni bene; e non sto dando un
giudizio di colore politico. Dobbiamo fare come la Spagna che è andata avanti
sulle norme per il lavoro, la lotta alla burocrazia e la riforma della pubblica
amministrazione. Noi operiamo anche in Spagna e lì non abbiamo mai avuto
problemi».

Troppo parlare di equilibri politici e sistemi elettorali e poco di riforme
economiche? «La riforma elettorale va fatta. Va messa sul tavolo subito. Ma
dobbiamo fare anche le riforme economiche, senza compromessi. Dobbiamo chiedere
al Paese di adeguarsi alle regole mondiali per attirare investimenti, altrimenti
non ce la faremo».

© RIPRODUZIONE RISERVATA

LOAD-DATE: December 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             289 of 2985 DOCUMENTS



                          Corriere della Sera (Italy)

                            3 dicembre 2013 martedì
                               NAZIONALE Edizione

Mercato auto ancora giù (-4,5%) Il calo prosegue da 42 mesi;
I dati di novembre Per Fiat la quota scende al 27,2%

BYLINE: Daniele Sparisci

SECTION: ECONOMIA; Pag. 35

LENGTH: 505 parole



HIGHLIGHT: 100 anni Maserati L'azienda fondata nel dicembre del 1914 ha
registrato 23 mila ordini dall'inizio dell'anno


È un primato che nessuno ci invidia. Quarantadue mesi consecutivi in perdita.
Neanche la Grecia devastata dalla crisi l'aveva raggiunto. In Italia le vendite
di automobili non accennano a ripartire.

A novembre il mercato ha perso il 4,5%. Che vuole dire 102.201 macchine contro
le 107.058 di un anno fa. Nei primi dieci mesi il bilancio è anche peggiore: un
milione e 214 mila vetture, il 7,7% in meno. Una débâcle per le associazioni di
categoria: il 2013 è destinato a chiudersi a quota un milione e trecentomila. E
per l'anno prossimo la previsione più ottimista, quella del Centro Studi
Promotor, parla di un leggero rimbalzo.

Livelli comunque lontani da quelli pre-crisi: «Negli ultimi cinque anni si è
perso il 35% delle immatricolazioni» fa notare Federauto. Secondo l'associazione
dei concessionari lo Stato è il primo a rimetterci: «Se consideriamo che
l'Erario incassa in media 5 mila euro a vettura fra Iva, bolli e tasse solo
quest'anno la perdita è di tre miliardi e mezzo di euro». Ma i soldi non ci sono
e le difficoltà del governo a reperire 200 milioni per arginare il pasticcio
dell'Imu non sono altro che la conferma. Questo lo sanno bene pure gli addetti
ai lavori, che non chie-dono incentivi - come quelli introdotti in Spagna - ma
almeno una riduzione della pressione fiscale.

A fare peggio del mercato è il gruppo Fiat con un calo superiore al 12%. Nello
scorso mese il Lingotto ha venduto 27.800 vetture, la sua quota è passata dai
29,6 punti percentuali di un anno fa a 27,2. Da gennaio il saldo segna -10,4%,
cioè 349.267 contro le 389.923 dello stesso periodo del 2012. Mentre la
concorrenza avanza: Volkswagen recupera il 9%, Renault aumenta del 12%,
soprattutto grazie alla Dacia. All'altro estremo c'è la domanda di auto di
lusso, che l'austerità non ha del tutto fermato: Mercedes ha fatto un balzo del
29% per la richiesta dei suoi modelli compatti. Insomma, alcuni prodotti vanno
anche se il portafoglio è quello che è.

Vale pure per la Fiat: la 500L al quarto posto nella top ten italiana (dietro a
Panda, Punto e Ypsilon) «raggiunge il 40% di quota dei privati» sostiene la
Casa. Tradotto dal linguaggio contabile significa che assicura buoni margini di
guadagno. Fra le note positive anche i risultati in Francia: il Lingotto è
salito del 2,8% in un mercato che ha girato in negativo (-4,4%) dopo due mesi di
ripresa.

Ma a Torino c'è un'altra ricorrenza da festeggiare: i cento anni della Maserati.
L'azienda fondata nel dicembre del 1914 a Bologna da Alfieri e i suoi fratelli -
la sede fu trasferita Modena nel 1937 - sta andando forte: 23 mila ordini
dall'inizio dell'anno. In linea con l'obiettivo di 50 mila pezzi nel 2015,
quando sarà pronto il Suv Levante. Stati Uniti e Cina sono i mercati principali.
Per l'anniversario è stato presentato un nuovo logo con quel Tridente ispirato
alla fontana del Nettuno a Bologna. L'appuntamento più importante è in
calendario per il 19-21 settembre a Modena, quando 250 modelli da tutto il mondo
si ritroveranno nella terra d'origine.

© RIPRODUZIONE RISERVATA

LOAD-DATE: December 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             290 of 2985 DOCUMENTS



                          Corriere della Sera (Italy)

                            3 dicembre 2013 martedì
                                 ROMA Edizione

Da Napoli per rapinare orologi Quattro colpi in mezz'ora;
Bottino di 85 mila euro

SECTION: CRONACA DI ROMA; Pag. 4

LENGTH: 276 parole


Sono arrivati a Roma su un'auto «pulita», una Fiat Punto, direttamente da
Napoli. L'hanno parcheggiata a Porta Ardeatina e poi hanno inforcato tre scooter
per andare a caccia di vittime in città. Persone da rapinare di preziosi
orologi, soprattutto Rolex e Audemars Piguet.

Ma ieri, nella prima mattinata, tre napoletani di 25, 26 e 28 anni non sapevano
che gli agenti della Squadra mobile non aspettavano altro per far scattare la
loro trappola. I rapinatori - Salvatore Ben Mohamed, Giuseppe Galante e Vincenzo
Tajani - hanno però fatto in tempo a mettere a segno quattro colpi strappando
alle vittime, in mezz'ora circa, orologi per un valore di 75 mila euro (50 mila
solo l'Audemars) in via Leone XIII, a Monteverde, via Alessandro Severo (San
Paolo), viale Trastevere e nei pressi della Cristoforo Colombo. Professionisti -
forse in una lista di obiettivi da colpire - caduti nel tranello dello
specchietto: i rapinatori hanno toccato l'auto e loro, nonostante il freddo,
hanno abbassato il finestrino per sistemare il retrovisore. E a quel punto che
sono stati aggrediti, strattonati e rapinati. L'allarme è stato tuttavia
immediato e dopo una breve battuta proprio fra Eur, San Paolo e Ostiense, gli
investigatori, coordinati dalla sala operativa della Questura, hanno
intercettato i fuggiaschi: alla vista dei «falchi» in motocicletta, i tre hanno
abbandonato gli scooter e sono saliti sulla Punto ma l'inseguimento è durato
poco, fino a via Giovanni Miani, alla Piramide, dove i banditi sono stati
arrestati. Recuperati quattro orologi in uno zaino. Ma i napoletani sono
sospettati di aver commesso anche altri colpi. (R. Fr.)

© RIPRODUZIONE RISERVATA

LOAD-DATE: December 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             291 of 2985 DOCUMENTS



                          Corriere della Sera (Italy)

                             2 dicembre 2013 lunedì
                               NAZIONALE Edizione

Gemina addio La holding si fonde in Atlantia;
Partecipazioni

SECTION: PRIMO PIANO; Pag. 5

LENGTH: 110 parole


Esce di scena Gemina. La holding che da oltre dieci anni controlla gli Aeroporti
di Roma viene fusa per incorporazione in Atlantia, la controllata nelle
autostrade dei Benetton, e scompare da Piazza Affari. Si chiude la storia di una
delle protagoniste della Borsa da oltre trent'anni, primo «salotto buono»
partecipato da Fiat, Mediobanca, Pirelli, Orlando (Smi) e Bonomi (Invest), al
controllo anche di Rizzoli; tra gli artefici della prima scalata ostile nostrana
(nell'85 alla Bi-Invest dei Bonomi). Gemina è stata controllata Montedison
(1961-1981) e sua controllante (1981-1985), nelle mani dei Romiti (1985-2007) e
proprietaria di Impregilo (1999-2005).

LOAD-DATE: December 2, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             292 of 2985 DOCUMENTS



                          Corriere della Sera (Italy)

                            30 novembre 2013 sabato
                               NAZIONALE Edizione

Patto Mediobanca, verso l'addio ai gruppi «A», «B» e «C»;
La governance

BYLINE: F. Mas.

SECTION: ECONOMIA; Pag. 50

LENGTH: 380 parole



HIGHLIGHT: Soci Stop alla suddivisione tra soci industriali, banche e
investitori esteri


MILANO -È stato rinnovato per altri due anni appena lo scorso settembre ma il
cantiere del nuovo patto di sindacato di Mediobanca è già aperto. Il contratto
tra i soci principali che ha retto per anni l'istituto di Piazzetta Cuccia ha
mostrato i segni del tempo e deve essere rimodulato: a questo sta lavorando il
presidente dell'attuale patto, Angelo Casò. E l'indicazione più rilevante del
cambio di rotta è l'eliminazione della suddivisione dei pattisti in gruppi:
quello delle banche (gruppo A), quello dei soci industriali (B), dei soci esteri
(C).

Come ha sottolineato ieri Il Sole 24Ore , è un rinnovamento dettato da più
esigenze: intanto la diminuzione del peso del patto stesso, che raccoglie il
30,05% rispetto al 42,03% del passato. Inoltre alcuni soci storici come
Groupama, Generali, Unipol, Italmobiliare sono usciti dal sindacato e a sua
volta Mediobanca è uscita dai patti di sindacato delle società - con le quali
spesso metteva in atto un controllo incrociato proprio attraverso i patti. Per
questo tra i soci e all'interno del management si avverte l'esigenza di adeguare
l'accordo alla nuova realtà. Ci sarà dunque un unico gruppo di soci pattisti, e
non più i raggruppamenti, cui spettavano i posti nel consiglio d'amministrazione
sulla base del peso del gruppo.

Anche nel patto Mediobanca le azioni si conteranno e non si peseranno
(rovesciando la famosa massima di Enrico Cuccia, il fondatore dell'istituto):
dunque un ruolo dominante lo avranno Unicredit, che è primo socio dell'istituto
guidato da Alberto Nagel con l'8,6% ma anche Vincent Bolloré primo socio estero
e secondo azionista in assoluto con il 6%, e Mediolanum (3,38%). Sarà comunque
un patto di sindacato vero e proprio, e non uno di «consultazione» secondo
alcune ipotesi circolate al momento del rinnovo di settembre. Le conseguenze
dovrebbero essere anche nella governance: la lista del patto, con i nomi
indicati sulla base dei pesi azionari, dovrebbe puntare a una quota di
maggioranza del consiglio ma in misura meno predominante rispetto ad ora, così
da lasciare più spazio ai soci di minoranza: sul mercato è ormai libero il 70%
del capitale. La messa a punto del nuovo meccanismo dovrebbe richiedere diversi
mesi: una bozza potrebbe essere pronta per l'estate .

© RIPRODUZIONE RISERVATA

LOAD-DATE: November 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             293 of 2985 DOCUMENTS



                          Corriere della Sera (Italy)

                            30 novembre 2013 sabato
                               NAZIONALE Edizione

Rimbalza Monte Paschi Saipem maglia nera;
Piazza Affari

SECTION: ECONOMIA; Pag. 53

LENGTH: 190 parole


Nessun impatto sulle Borse europee dai dati macro della zona euro su inflazione
e disoccupazione, diffusi in mattinata. I listini hanno replicato le ultime
sedute, rimanendo sostanzialmente in equilibrio, senza guizzi particolari. Non
ha trovato una direzione nemmeno il Ftse-Mib di Piazza Affari, che nell'ultima
seduta della settimana (e del mese) è passato più volte dal segno più al segno
meno, chiudendo poi in calo dello 0,41%. Una variazione, tuttavia, che ha
permesso all'indice principale del nostro mercato di rimanere, sia pure per
pochi punti, al di sopra di quota 19 mila. Ieri hanno ritracciato le banche dopo
le performance della vigilia, a partire da Popolare Emilia Romagna (-2,09%), Ubi
Banca (-1,6%), Mediobanca (-1,49%) e Unicredit (-1,48%). Ma la maglia nera è
toccata a Saipem (-2,36%), che ha accelerato al ribasso nella parte finale della
giornata. In compenso è rimbalzata Monte Paschi (+1,52%) dopo i dettagli del
piano industriale. A correre di più è stata comunque Telecom Italia (+4,51%),
favorita da un report di Hsbc che ha migliorato rating e target price. Bene
anche Mediolanum (+2,11%).

© RIPRODUZIONE RISERVATA

LOAD-DATE: November 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             294 of 2985 DOCUMENTS



                          Corriere della Sera (Italy)

                            28 novembre 2013 giovedì
                               NAZIONALE Edizione

Generali contro S&P: attacco all'Italia;
L'Investor day «Via dal tavolo il rafforzamento patrimoniale, focus sul
business». Niente acquisizioni, nemmeno Sace

BYLINE: Paola Pica

SECTION: ECONOMIA; Pag. 36

LENGTH: 718 parole



HIGHLIGHT: Greco: clamoroso errore, irricevibile. «Il dividendo crescerà, meno
debiti» Patti di sindacato Il Leone è uscito da 8 patti di sindacato. Rcs,
Intesa e Mediobanca «partecipazioni libere»


MILANO - Questa volta dalla sala affollata del Waldorf Hilton di Londra non si è
mai levata quella domanda insistente e circospetta che il Ceo fresco di nomina
faticò a fronteggiare solo dieci mesi fa al suo primo «Investor day» nella City:
«A quando, dottor Greco, l'aumento di capitale?». Oggi di ricapitalizzazione
delle Generali i grandi investitori internazionali non parlano più e questa è di
sicuro una delle soddisfazioni per Mario Greco tornato a incontrare i grandi
investitori internazionali dopo quel primo incontro di gennaio, all'indomani
della minaccia di declassamento del Leone, il primo gruppo finanziario italiano.

La miglior risposta a S&P's, che valuta il taglio del rating dall'attuale «A-» a
«BBB» in ragione dell'esposizione al rischio «default» dell'Italia, è stata
forse il rialzo del titolo (più 1,5% in chiusura dopo fiammate superiori al 2%)
con il quale il mercato ha premiato l'aggiornamento del piano al 2015 (1,6
miliardi di benefici senza tagli all'occupazione) e salutato la promessa di
crescita del dividendo e una riduzione significativa del debito.

Greco non ha rinunciato tuttavia a una replica diretta all'agenzia americana,
bollando il creditwatch con implicazioni negative come «un errore clamoroso» e
qualcosa di «irricevibile». «Non credo ci sia una grande mano dietro queste cose
Non faccio queste organizzazioni cosi' intelligenti ed e' questo il vero
problema - ha ironizzato -. Noi affidiamo loro la responsabilità di giudicare
una multinazionale come Generali, che fa 60 miliardi fuori dall'Italia ma poi le
viene attribuito il rischio Paese. Allora, francamente, non so a che cosa serva
che questi signori facciano questo lavoro».

«In ultima analisi - ha detto ancora l'amministratore delegato delle Generali -
quello che S&P dice e che non dobbiamo fare business in Italia e, in un una
discussione che va avanti da mesi, io ho detto che è irricevibile. Perché voi
come non ci potete dire dove fare business. E poi, perché non si deve fare
business in Italia? È uno dei 10 Paesi più evoluti al mondo. Resta pur sempre un
Paese che ha un sistema politico, sociale, istituzionale comunque è migliore di
tanti altri». Quanto all'ipotesi di un default dell'Italia che secondo l'agenzia
di rating comporterebbe un' importante perdita degli investimenti Generali, «se
questo accade purtroppo non è un problema per Generali, è un problema per
tutti». E ancora: «l'Italia non andrà in default. Tre anni fa c'erano dei timori
sull'Europa e sulla permanenza dell'Italia nell'euro considero abbastanza
curioso che questo sia un tema oggi. Questa gente è fuori sincronia», ha
concluso per tornare a confermare gli obiettivi del piano che sta cambiando il
volto alle Generali.

«A gennaio quando abbiamo detto che avremmo fatto 4 miliardi di dismissioni
entro il 2015, metà della sala ha riso e l'altra meta' ha pensato che non
l'avremmo fatto. Non consiglio a nessuno di prenderci sottogamba su questo
target - ha avvertito -: abbiamo 2 anni e passa e ci arriviamo». Greco non ha
voluto commentare la voce secondo cui alla controllata elvetica Bsi sia
interessato il Banco Espirito Santo: «Siamo in trattative, ma non commento sui
nomi». E ancora in tema di possibili cessioni Intesa Sanpaolo, Rcs Mediagroup e
Mediobanca (a sua volta azionista di riferimento del Leone) oggi sono
«partecipazioni libere» sul cui destino decidono «le persone dell'asset
management in base al mercato e agli obiettivi», ha detto Greco ricordando di
aver già portato le Generali fuori da otto patti di sindacato. Non sarà il
consiglio del 6 dicembre a rivalutare l'azione di responsabilità sugli ex
vertici delle Generali Giovanni Perissinotto e Raffaele Agrusti, come chiesto
dall'Ivass. «Penso che sia troppo presto», ha detto Greco. Sui controversi
investimenti nel private equity e nei fondi alternativi legati alla precedente
gestione le svalutazioni già compiute nel 2012 sono per 230 milioni, è stato
confermato. «Non c'è nulla di sospeso in un limbo contabile». Il gruppo ha
confermato infine gli obiettivi di redditività (13% il roe operativo) e
l'impegno sulla riduzione del debito (il rapporto tra quest'ultimo e il
patrimonio scenderà dal 40 al 35%). Quindi ci potrà essere «una politica di
dividendi crescente». E la cedola comincerà a crescere prima del 2015.

© RIPRODUZIONE RISERVATA

LOAD-DATE: November 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             295 of 2985 DOCUMENTS



                          Corriere della Sera (Italy)

                            28 novembre 2013 giovedì
                               NAZIONALE Edizione

L'Europa dice sì a Mps La richiesta delle banche: lo Stato non sia azionista;
Il piano di ristrutturazione

BYLINE: Fabrizio Massaro

SECTION: ECONOMIA; Pag. 41

LENGTH: 438 parole



HIGHLIGHT: I vincoli La Fondazione e i vincoli a difesa del patrimonio La dieta
di Bruxelles: taglio di 60 miliardi di attivi


MILANO - Sono state le condizioni imposte dal consorzio di garanzia, tra gli
altri elementi, a far accelerare Montepaschi sull'aumento di capitale. Le banche
coinvolte - Ubs, Citigroup, Goldman Sachs, Mediobanca (global coordinators) e
Barclays, BofA Merrill Lynch, Commerzbank, JP Morgan, Morgan Stanley e SocGen
(bookrunner) - hanno sottoscritto la pre-garanzia solo fino a fine gennaio 2014
e hanno posto come condizione che Mps non paghi le cedole sui Monti bond al
Tesoro con nuove azioni. Lo Stato-azionista comporterebbe infatti «un elemento
di incertezza» dato il maggiore numero di diritti di opzione sul mercato. Anche
da qui deriva la necessità dei vertici di Mps di anticipare l'aumento.

È quanto emerge dalla relazione all'assemblea straordinaria del 27-28-30
dicembre sulla ricapitalizzazione da 3 miliardi per ripagare 3 dei 4 miliardi di
Monti bond. L'aumento potrà essere concluso entro il primo trimestre 2015, sia
pure a determinate condizioni. Questo particolare potrebbe suscitare nuove
polemiche contro la scelta di Fabrizio Viola e Alessandro Profumo, che è
destinata a danneggiare la Fondazione Mps, primo azionista con il 33,4%. L'ente
guidato da Antonella Mansi non può sottoscrivere l'aumento e dunque è destinata
a diluirsi in maniera «estremamente significativa» (come indicato nella
relazione assembleare), anche perché deve anche vendere buona parte del suo
33,4% per ripagare i 350 milioni di debiti residui. Per questo aveva chiesto
alla banca più tempo per trovare un compratore, che fosse anche un partner
strategico. Ieri in una nota la Fondazione si è detta «determinata a lavorare
per la messa in sicurezza dell'ente e la salvaguardia del proprio patrimonio» ma
anche di non voler rinunciare al «ruolo di azionista storico». Sembra che i
legali di Palazzo Sansedoni stiano verificando anche se il Tesoro possa
autorizzare l'ente a votare «sì» in assemblea visto che il suo compito
prioritario è la conservazione del patrimonio, che invece verrebbe distrutto con
la diluizione. Senza il suo voto favorevole, l'aumento non può partire. La
Fondazione Mps ha comunque salutato con favore l'ok della Ue al piano di
ristrutturazione di Mps, che oggi Viola presenta al mercato. Oltre all'aumento,
il piano approvato dal commissario alla Concorrenza, Joaquin Almunia, prevede
una riduzione del 25% dello stato patrimoniale, pari a 60 miliardi: di questi,
secondo fonti vicine alla banca, 35 miliardi sono già stati tagliati. Gli altri
arriveranno dalla chiusura di altre 150 filiali oltre alle 400 già chiuse e
dalla vendita di Consum.it, del leasing e factoring e di Mps Belgio.

© RIPRODUZIONE RISERVATA

LOAD-DATE: November 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             296 of 2985 DOCUMENTS



                          Corriere della Sera (Italy)

                            28 novembre 2013 giovedì
                               NAZIONALE Edizione

in rialzo Mediobanca e Ubi Ferragamo frena la Corsa;
Piazza Affari

BYLINE: GIACOMO FERRARI

SECTION: ECONOMIA; Pag. 43

LENGTH: 193 parole


I due eventi politici della giornata, vale a dire la decadenza di Berlusconi e
l'approvazione della legge di Stabilità sono arrivati a Borsa chiusa, ma
l'attesa non ha minimamente condizionato l'andamento di Piazza Affari. L'indice
Ftse-Mib ha superato a tratti il punto percentuale di incremento stabilizzandosi
in chiusura a +0,8%. Un risultato che, a parte quello del Psi20 portoghese, è
stato il migliore in Europa. Merito soprattutto del comparto bancario, rimasto
costantemente sotto i riflettori dopo il buon esito dell'asta Bot (con i
rendimenti in discesa, ormai prossimi ai minimi storici) e grazie alla stabilità
dello spread Bund-Btp, a 236 punti base. Per il secondo giorno consecutivo a
guidare i rialzi è stato il Banco Popolare , all'indomani della decisione di
incorporare Creberg e Italease, seguito da Mediobanca (+2,69%) e Ubi Banca
(+2,14%). Superiore ai due punti anche il rialzo di Atlantia (+2,08%) mentre nel
resto del listino spiccano Ti Media (+7,6%) e Banca Generali (+4,71%), che ha
toccato il nuovo massimo storico. Giù, invece, Salvatore Ferragamo (-1,27%), in
assestamento dopo la corsa delle ultime sedute.

© RIPRODUZIONE RISERVATA

LOAD-DATE: November 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             297 of 2985 DOCUMENTS



                          Corriere della Sera (Italy)

                            28 novembre 2013 giovedì
                                 ROMA Edizione

Rapinano e mordono il benzinaio;
Salario

SECTION: CRONACA DI ROMA; Pag. 7

LENGTH: 124 parole


Si sono fermati per fare benzina, ma due degli occupanti di una Fiat 500L sono
scesi dalla vettura e si sono introdotti nel gabbiotto nel tentativo di rubare
l'incasso del pomeriggio. E alla reazione del benzinaio lo hanno morso a una
mano. Attimi drammatici in piazza Verbano, al Salario, dove cinque sudamericani,
fra i quali una donna, sono fuggiti senza lasciare traccia con alcune decine di
euro. Il titolare del distributore Erg, ferito a una mano, è stato medicato in
ospedale. Guarirà in pochi giorni. La polizia ha effettuato una battuta nel
quartiere alla ricerca della 500: non si esclude infatti che gli occupanti
possano essere responsabili di altre aggressioni a scopo di rapina avvenute
negli ultimi tempi.

© RIPRODUZIONE RISERVATA

LOAD-DATE: November 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             298 of 2985 DOCUMENTS



                          Corriere della Sera (Italy)

                           27 novembre 2013 mercoledì
                               NAZIONALE Edizione

Banchieri, tuttofare, industriali Chi sono i grandi tessitori di casa nei
salotti sulla Moscova;
La cerchia Apripista fu Savoretti con la Fiat. I nomi che contano oggi

BYLINE: Paolo Valentino

SECTION: ESTERI; Pag. 14

LENGTH: 893 parole



HIGHLIGHT: La barriera d'ingresso è alta, ma l'italian style è amato Il deus ex
machina Ai tempi di Berlusconi, il deus ex machina era Valentino Valentini,
interprete, consigliere e tutor degli investimenti italiani Figure storiche
Punti fermi sono l'imprenditore ex comunista Torrembini e il capo della Camera
del Commercio, Alessandrello


TRIESTE - Vladimir Vladimirovich adora far business con gli italiani. Come
rispose alla domanda di un giornalista, subito dopo il vertice con Romano Prodi
del 2007 a Soci, li considera «partner affidabili, che rispettano i contratti».

Certo si potrebbe pensare che parte del pregiudizio positivo del Presidente
Putin derivi dalla sua presunta esperienza personale, quella mai confermata che
lo vuole, oltre che grande amico, anche socio in affari di Silvio Berlusconi.
Come che sia, non c'è dubbio che anche contro i venti e le maree di concorrenze
agguerrite (e a volte sleali) perfino di Paesi alleati, la Russia rimanga una
sorta di domain privilegé per l'imprenditoria italiana.

E' vero da sempre, almeno dai tempi di Pietro Savoretti, l'uomo che negli Anni
Sessanta organizzò lo sbarco della Fiat nell'Unione Sovietica. Come nelle «Tre
Sorelle» di Cechov, il grido «A Mosca, a Mosca» continua a echeggiare nei
consigli d'amministrazione dei grandi gruppi, come nelle riunioni di famiglia
che presiedono alle scelte strategiche di tante piccole aziende del made in
Italy.

Eppure, non è facile entrare sulla piazza moscovita. C'è il problema della
lingua, la diversità culturale, l'incertezza del quadro giuridico-legale, ma
soprattutto c'è il problema della «krisha», il tetto, la copertura: detto
altrimenti, le conoscenze e i contatti senza i quali non si va da nessuna parte.
Avere quindi persone che conoscono bene l'ambiente, il contesto politico, sanno
come muoversi nei delicati e mobilissimi equilibri del potere, diventa decisivo
per il successo di ogni avventura imprenditoriale in terra russa.

Tutto questo non riguarda le grandi aziende: Paolo Scaroni dell'Eni, Fulvio
Conti di Enel, Federico Ghizzoni di Unicredit, per citarne solo alcuni, trovano
a Mosca l'accoglienza che si riserva ai capi di governo.

Ma se il dialogo economico italo-russo continua ad essere intenso ad ogni
livello, come dimostra la valanga di contratti commerciali firmata ieri a
Trieste, è soprattutto grazie al lavoro sotto traccia di una numerosa schiera di
persone, meno note ma non per questo meno efficaci.

Alcune molto discusse, per legami e rapporti non esattamente trasparenti. Altre
diventate ormai figure storiche di riferimento, come Rosario Alessandrello,
presidente della Camera di Commercio italo-russa, a Mosca da 40 anni. O Vittorio
Torrembini, l'imprenditore ex comunista che arrivò all'inizio della perestrojka
e che è stato presidente del GIM, il Gruppo Imprenditori a Mosca, ora
ribattezzato Confindustria Russia.

Ai tempi di Silvio Berlusconi, il deus ex machina era diventato Valentino
Valentini, interprete, consigliere e tuttofare dell'ex premier, il quale fu
nominato «tutor» degli investimenti italiani a Mosca. Oggi, fedelissimo del
cavaliere anche nel declino e forte di legami formidabili con l'entourage di
Vladimir Putin, Valentini continua a far da sponda e apripista per molte aziende
di casa nostra.

Cresciuta di peso e di ruolo, Confindustria Russia, dopo Torrembini, ha avuto
prima in Antonio Fallico, presidente di Banca Intesa a Mosca, e poi in Ernesto
Ferlenghi, capo dell'Eni nella Federazione, mezzo russo per parte di madre, due
leader di prestigio e soprattutto di grande efficacia. Un riferimento per molti
sulla Moscova è anche l'attività del gruppo alimentare Cremonini, attraverso il
suo amministratore delegato Luigi Scordamaglia.

Negli ultimi anni, anche l'ex ambasciatore Vittorio Surdo, ha scelto
l'imprenditoria privata. Chiusa a Mosca la carriera diplomatica, vi è rimasto
qualche anno come consulente per Enel e per il gruppo russo Bosco dei Ciliegi,
proprietario dei grandi magazzini Gum. Oggi Surdo fa il capo delle relazioni
esterne di Lukoil a Roma: «A parità di condizioni - spiega l'ex diplomatico - i
russi preferiscono sempre lavorare con gli italiani». E a proposito di Lukoil,
testimonianza di legami a prova di rivoluzioni politiche, possiamo ricordare che
nel consiglio d'amministrazione seggono anche la competenza e l'antica saggezza
di Guglielmo Moscato, classe 1936, già presidente di Agip e di Eni.

Italiano di Russia è Angelo Codignoni, uno dei fondatori di Forza Italia ai
tempi della discesa in campo di Berlusconi, già fiduciario del cavaliere in
Francia. A Mosca l'ex capo della Cinq è oggi co-presidente del consiglio
d'amministrazione di Sts-Media, holding televisiva modellata su Mediaset, di
proprietà di Jurij Kovalciuk, grande amico di Putin. Per la cronaca, membro del
comitato di sorveglianza nonché conduttrice di un programma in prima serata
della rete è la deputata di Russia Unita Alina Kabaeva, campionessa olimpionica
di ginnastica e presunta ex amante di Vladimir Vladimirovich. Come dire, quando
si modella, si modella tutto.

Dall'Alitalia è invece volato direttamente all'Aeroflot Giorgio Callegari, da
due anni direttore generale della compagnia di bandiera russa. Chiamato per
mettere fine alle polemiche che ne accompagnarono la nascita, Massimo Nicolazzi,
ex manager Eni, è dal 2009 alla guida di Centrex, la società ora controllata da
Gazprom Bank che vende il gas russo in mezza Europa.

© RIPRODUZIONE RISERVATA

Antonio Fallico siciliano, presidente di Banca Intesa a Mosca

Valentino Valentini già interprete e consigliere di Silvio Berlusconi, fa da
apripista per le aziende italiane in Russia

Vittorio Surdo Ex ambasciatore a Mosca, è il capo delle relazioni esterne di
Lukoil a Roma

LOAD-DATE: November 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             299 of 2985 DOCUMENTS



                          Corriere della Sera (Italy)

                           27 novembre 2013 mercoledì
                               NAZIONALE Edizione

Le tasse e l'offerta a Chrysler, Fiat e Veba ora trattano;
Sussurri & Grida

SECTION: ECONOMIA; Pag. 35

LENGTH: 714 parole


(giu.fer. ) Tutta colpa di una questione fiscale di routine, che Chrysler non è
riuscita a risolvere in tempo. Per questo motivo il gruppo automobilistico
americano, controllato al 58,5% dalla Fiat, ha deciso di rinviare all'anno
prossimo la sua Ipo a Wall Street, programmata il prossimo 11 dicembre al Nyse
con il simbolo CGC. A rivelare il retroscena è l'agenzia Bloomberg, che cita tre
persone a conoscenza dell'operazione.

Chrysler ha bisogno di una lettera dell'Ufficio delle Entrate fiscali (Internal
Revenue Service, meglio noto come Irs) per chiarire le proprie passività fiscali
dopo l'Ipo, ma in assenza di quel documento il consiglio di amministrazione non
ha voluto procedere alla quotazione. Il rinvio potrebbe però servire a far
ripartire il negoziato tra Fiat e Veba, il fondo del sindacato automoblistico
Uaw che detiene il 41,5% del capitale del terzo produttore automobilistico
statunitense. La distanza è sul prezzo: la valutazione di 10 miliardi per
Chrysler è vicina alla parte bassa della forchetta, da 9 a 16 miliardi di
dollari, presa in considerazione da Veba, che incasserebbe quindi 4,15 miliardi,
meno di quanto gli analisti si aspettano che Fiat possa pagare. Dal canto suo
Sergio Marchionne, amministratore delegato sia di Fiat che di Chrysler, ha
offerto un miliardo in meno di quanto chiede il sindacato, che ha bisogno di
massimizzare il ricavato della vendita del suo pacchetto azionario per pagare le
cure mediche ai suoi pensionati, anche alla luce degli ultimi dati. Il mese
scorso in una comunicazione alla Sec, l'Autorità di controllo dei mercati
americani, il fondo ha infatti dichiarato che i suoi costi saranno di 3,1
miliardi più alti del valore deli suoi asset .

© RIPRODUZIONE RISERVATA

E.On spegne in Italia

(fr.bas.) Ormai è un tormentone: E.On cede i propri asset italiani, anzi no,
anzi forse. Ma stavolta il copione sembra diverso. C'è il nome dell'advisor,
Goldman Sachs, e c'è pure una roadmap: agli inizi del 2014 sono attese le prime
offerte sugli asset (valore complessivo circa 3 miliardi di euro) che saranno
divisi; in primavera le offerte vincolanti, entro l'estete le cessioni. Secondo
la ricostruzione fatta da «Quotidiano energia» sul tavolo del gruppo tedesco c'è
un documento (Dossier Chicago) in attesa di finalizzazione. In vendita ci sono
impianti idroelettrici, termoelettrici, circa 900 mila clienti elettricità e gas
oltre alle partecipazioni nel Gnl offshore di Olt in fase di avvio commerciale e
nel gasdotto Tap, che dovrà sbarcare in Puglia. Nel 2008 il gruppo acquistò
Endesa Italia, già Elettrogen (ex genco dell'Enel). Interrogata sulla cessione
E.On non ha smentito: «Ci sono sempre state indiscrezioni sulla potenziale
vendita degli assets italiani di E.On. Analizziamo costantemente le opzioni
strategiche del nostro portafoglio - ha spiegato un portavoce - incluse le
attività italiane. Di volta in volta queste valutazioni possono condurre ad una
possibile dismissione degli assets del portafoglio».

© RIPRODUZIONE RISERVATA

A caccia di società verdi con Chicco Testa

(f.ch.) Chicco Testa talent scout per una preda green. C'è anche l'ex presidente
dell'Enel (e attuale vicepresidente di Idea Capital Funds) tra gli
amministratori di GreenItaly1, la società creata a fine ottobre che sarà quotata
sul mercato AIM Italia entro fine anno allo scopo di raccogliere 40 milioni di
euro. I soldi serviranno per acquisire il 30% di un'azienda italiana operante in
uno dei dieci settori della green economy (esclusa la power generation da fonti
rinnovabili) con forte propensione all'internazionalizzazione e riconosciuta
anche sui mercati esteri. Testa è stato cooptato nel board lunedì scorso per la
sua esperienza di tematiche ambientali. La società target sarà identificata
entro massimo 24 mesi nell'ambito del database proprietario di VedoGreen, che
costituisce la prima mappatura del settore in Italia con oltre 3.000 aziende.
Tre i soci promotori (e finanziatori ciascuno per l'1%) dell'operazione:
VedoGreen, società del gruppo IR Top specializzata nella finanza per le imprese
della green economy, l'esperto di private equity Matteo Carlotti e Idea Capital
Funds. La Sgr del gruppo De Agostini è anche socio finanziatore e parteciperà
all'Ipo acquisendo il 10% del pacchetto azionario .

© RIPRODUZIONE RISERVATA

LOAD-DATE: November 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             300 of 2985 DOCUMENTS



                          Corriere della Sera (Italy)

                            26 novembre 2013 martedì
                               NAZIONALE Edizione

Quell'accusa di Peluso: Unipol distrugge Fonsai;
Le intercettazioni

BYLINE: F. Mas.

SECTION: CRONACHE; Pag. 20

LENGTH: 340 parole



HIGHLIGHT: La perdita del 2012 Il figlio del Guardasigilli e la maxi perdita da
799 milioni del 2012


Il 21 marzo 2013, all'indomani dell'approvazione dei conti 2012 di Fonsai che
evidenziavano una perdita di 799 milioni legata soprattutto a svalutazioni
immobiliari e nuovi appostamenti di riserve sinistri, l'ex direttore generale
della compagnia, Piergiorgio Peluso, li commenta al telefono con una ex
dirigente Fonsai, Claudia Motta: «Stanno distruggendo Fonsai», dice nella
conversazione. Secondo il manager, la perdita sarebbe stata voluta da Unipol -
che aveva già preso il controllo del gruppo assicurativo - per difendere i
concambi della fusione. Il commento di Peluso - figlio del ministro della
Giustizia, Annamaria Cancellieri - è stato intercettato dalla Finanza di Torino
nell'ambito dell'inchiesta della procura su falso in bilancio e manipolazione
del mercato a carico della famiglia Ligresti e di alcuni ex manager, il cui
processo comincia il prossimo 4 dicembre (Giulia e Jonella Ligresti hanno scelto
il patteggiamento). Nella sua telefonata Peluso avanza ipotesi: «Nessuno mi
toglie dalla testa che abbiano tenuto un atteggiamento un po' più rigoroso con
Fondiaria, dubito che abbiano tenuto lo stesso atteggiamento con Unipol»,
indicando possibili influenze da parte di una banca - «verosimilmente Mediobanca
» sottolinea il rapporto della Gdf - nei confronti dell'approvazione dei bilanci
di Unipol e Fonsai.

Le svalutazioni, per Peluso, potrebbero essere legate all'intenzione di Unipol
di difendere i valori di concambio già stabiliti nel progetto di fusione
(«comunque è chiaro che loro stan difendendo il concambio...»). E Motta
aggiungeva: «Noi (Fonsai, ndr) paghiamo un pezzo di roba, che altrimenti
avrebbero dovuto mettere loro (Unipol, ndr)» tanto poi «quando saremo fusi, sarà
tutto una cosa unica». Secondo quanto riferito al pm di Milano Luigi Orsi,
l'attuario e consulente di Fonsai, Fulvio Gismondi (indagato a Torino), Peluso
avrebbe preferito andare via da Fonsai «per il timore di essere coinvolto in un
illecito» a causa di presunte «irregolarità» nella definizione dei concambi.

© RIPRODUZIONE RISERVATA

LOAD-DATE: November 26, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             301 of 2985 DOCUMENTS



                          Corriere della Sera (Italy)

                            26 novembre 2013 martedì
                               NAZIONALE Edizione

L'altra strada che Varin rifiutò: il Lingotto;
Il retroscena

SECTION: ECONOMIA; Pag. 29

LENGTH: 136 parole


(b. carr. ) Quando Carlo Tavares, nel ruolo di direttore generale di Renault,
aveva rilasciato, il 15 di agosto, un'intervista all'agenzia Bloomberg, in cui
dichiarava di essere pronto a divenire numero uno di un'azienda automobilistica,
senza precisare quale, forse non pensava ancora a Psa Peugeot/ Citroen. Pare,
poi, che l'offerta sia pervenuta dall'attuale presidente di Psa, Philippe Varin,
costretto dalla famiglia Peugeot a cercarsi un successore. I Peugeot non
perdonano a Varin di doversi associare con un altro partner, la cinese Dongfeng.
E forse gli rimproverano anche di non aver dirottato l'azienda nelle mani di
Fiat/Chrysler. Sergio Marchionne avrebbe gestito la società, assicurando la
continuità a Varin, mantenendo un Peugeot alla presidenza del gruppo e alla
famiglia la maggioranza delle quote.

LOAD-DATE: November 26, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             302 of 2985 DOCUMENTS



                          Corriere della Sera (Italy)

                            26 novembre 2013 martedì
                               NAZIONALE Edizione

«Chrysler, l'offerta slitta al 2014»;
L'annuncio Fiat

BYLINE: Raffaella Polato

SECTION: ECONOMIA; Pag. 29

LENGTH: 587 parole



HIGHLIGHT: Fiom Primo confronto tra la Fiat e la Fiom dopo tre anni. Landini:
dalla porta principale


NOTIZIE CORRELATE


MILANO - La partita scivola al 2014. O meglio: si potrebbe ancora chiudere
prima. In teoria persino nel giro di pochi giorni. Ma c'è un'unica possibilità:
bypassare l'Ipo - è solo per l'offerta pubblica che si annuncia lo slittamento,
e non è un caso - con l'accordo diretto Fiat-Veba. Ai prezzi che ormai hanno
preso forma il Lingotto sarebbe anche pronto.

Il fondo no: i 10 miliardi di dollari di valutazione-base del 100% Chrysler
significherebbero, per il trust, incassare un miliardo in meno rispetto a quanto
richiesto per il proprio 41,5% . E se così deve essere, insistono gli uomini del
sindacato Usa, se deve cadere la bandiera dei 5 miliardi reclamati al tavolo con
Sergio Marchionne, sia il mercato a metterci un timbro. Perché il rischio è,
certo, che poi quello stesso mercato esprima cifre inferiori all'assegno che
Fiat potrebbe essere disposta a firmare «ora». Il Veba avrebbe però comunque una
certificazione incontestabile da esibire agli iscritti. Non sarebbe al riparo
dalle critiche. Ma dalle eventuali, temute class action sì. È proprio in queste
pieghe della complicata partita a scacchi tra il gruppo italiano e il sindacato
americano, tuttavia, che si nasconde la possibile soluzione lineare. È chiaro
che a entrambi piacerebbe centrare il «matto». È altrettanto evidente che,
sebbene oggi la posizione più delicata appaia quella del Veba, l'azzardo totale
non conviene né all'uno né all'altro. Anche se va comunque preparato. Per
ragioni strategiche. E perché non si sa mai. Va letta in questa chiave anche
l'ultima mossa in ordine di tempo. È di ieri. È targata Fiat-Chrysler (che a
Torino ha incontrato i sindacati italiani, Fiom compresa ma in sede separata,
per il rinnovo contrattuale: si rivedranno il 4 dicembre, mese in cui tra
maggiorazione-turni e detassazione di produttività nelle buste paga dei
dipendenti arriveranno fino a 580 euro in più). È Veba che finisce ancora più
sotto pressione. Negli Usa si dava per certo che questa sarebbe stata la
settimana decisiva, che entro Natale il 16% di Auburn Hills messo dal fondo al
servizio del collocamento sarebbe approdato a Wall Street. Non andrà così. O
almeno: non andrà così per l'Ipo (sempre che un'Ipo alla fine ci sia). Riunione
del consiglio Chrysler e comunicazione ufficiale siglata Fiat: il board di
Detroit «ha ritenuto non fattibile il lancio e il completamento di un'offerta
pubblica prima della fine del 2013. Fiat continua a sostenere gli sforzi di
Chrysler per adempiere ai propri vincoli contrattuali verso il Veba e si attende
che Chrysler continui a lavorare per consentire il lancio di un'offerta nel
primo trimestre 2014». Ce ne sarebbe a sufficienza. Non è tutto, in realtà: «Non
è possibile assicurare se e quando un'offerta» effettivamente ci sarà.

L'obiettivo, complici le burocrazie fiscali che ci sono anche negli Usa e che
hanno consentito lo slittamento, è solo aggiungere altro pressing alla
controparte? Sì e no. È vero, questa potrebbe essere la mossa da scacco. Ma
nella lista dei «ritardi», Fiat (giù in Borsa del 3,53%) non mette la consegna
alla Sec del filing con le cifre definitive della valutazione Chrysler. Quello
potrebbe depositarlo anche in pochi giorni. E con quelle cifre, una volta
convalidate dalla Consob americana, potrebbe offrire a Veba la certificazione
ufficiale e «di mercato» che Veba va cercando. Il fondo potrebbe decidere che a
quel punto tanto varrebbe chiudere subito con Torino. E di Ipo Chrysler non si
parlerebbe definitivamente più.

© RIPRODUZIONE RISERVATA

LOAD-DATE: November 26, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             303 of 2985 DOCUMENTS



                          Corriere della Sera (Italy)

                            25 novembre 2013 lunedì
                               NAZIONALE Edizione

La 500 «vintage» e la Ghibli conquistano gli americani;
Made in Italy Svelata in California la «1957 Edition» della citycar Fiat: ha i
colori pastello della prima serie. Ovazione per la nuova supersportiva Maserati

BYLINE: Bianca Carretto

SECTION: MOTORI; Pag. 51

LENGTH: 587 parole


LOS ANGELES - Sarà per quell'aria dolce anche quando piove, sarà per il tappeto
rosso su cui tutti devono camminare per entrare al salone, sarà per il costo
della benzina che continua a scendere (oggi negli Stati Uniti viene venduta a 50
centesimi al litro...), fatto sta che a Los Angeles l'automobile è ancora la
protagonista della vita quotidiana dei cittadini. Ed è anche molto amata e
rispettata. In particolare quella Made in Italy .

Harald Wester, l'amministratore delegato della Maserati, durante l'affollata
conferenza stampa per il lancio americano della Ghibli, viene continuamente
interrotto da applausi. E quando spiega che il motore V6 di 3 litri con doppio
turbo, proposto con 345 e 404 cavalli, viene costruito dalla Ferrari, nella
factory di Maranello, parte addirittura un'ovazione.

Per il Tridente, l'America è il primo mercato. Da gennaio a settembre ha fatto
registrare una crescita del 46 per cento. «Contiamo di vendere negli Stati
Uniti, l'anno prossimo, oltre 16.500 vetture - sottolinea Wester -. Sarà un
passo importante per avvicinarsi all'obbiettivo delle 50mila vendite che
intendiamo raggiungere entro il 2015».

Sul red carpet di Los Angeles c'è anche la Fiat 500, presentata qui in una
bellissima versione vintage , la 1957 Edition: è una serie a tiratura limitata,
con la carrozzeria color pastello (dal bianco al verde, al celeste), con gli
stemmi, i cerchi in lega e la cornicetta cromata dei vetri che ricordano il
primo esemplare della 500, nata appunto nel '57.

Gli americani guardano le immagini della storia d'Italia che scorrono sullo
stand. Non ci sono soltanto l'industria e la tecnologia di quella piccola-grande
vettura; c'è soprattutto l'insieme di cultura, arte e stile di vita che l'auto
italiana esprime.

Negli Usa è un buon momento per il nostro Paese. Moda, cibo e automobili vengono
scelti per quel qualcosa in più che il Made in Italy possiede agli occhi degli
stranieri, e che invece noi non riusciamo quasi più a riconoscere. Una
considerazione che conforta, che promette un futuro al settore. Per gli
americani le macchine sono collegate strettamente alla nostra identità
nazionale, sono parte della nostra «casa», e rappresentano ancora la
realizzazione di un sogno. Mentre da noi vengono demonizzate.

Dunque c'è attesa per l'arrivo dell'Alfa Romeo 4C, nel 2014. Tutti vogliono
sapere quando, dove e come sarà commercializzata. Con quel progetto, Sergio
Marchionne puntava ad uscire dall'impasse della chiusura degli stabilimenti
nazionali: costruire in Italia prodotti di eccellenza ed esportarli nei mercati
in crescita. Guarda caso Usa e Cina, pronte ad assorbire quasi 20 milioni di
veicoli l'anno, sono quelle che attualmente attraggono tutti i costruttori. E
Los Angeles , la patria del veicolo elettrico, si è trasformata in palcoscenico
ideale per esporre modelli pronti a scendere in strada. Il mito della nuova
Mini, che conserva tutte le sue radici british, sarà legato alla California. La
Macan, l'elegante suv compatto, permetterà anche a tante donne, americane e non,
di «farsi la Porsche». Come non incantarsi di fronte alla Jaguar F-Type Coupé:
la dimostrazione che anche quando un marchio storico viene venduto (in questo
caso all'indiana Tata) nulla è perduto, anzi si può evolversi e migliorare.

A riportarci con i piedi per terra ci pensa Ford, con il concept Edge, che
prefigura il suo terzo suv per l'Europa. Sì, perché in California, anche se «le
strade non hanno nome e si fanno deserte e polverose» portano ovunque nel mondo.

© RIPRODUZIONE RISERVATA

LOAD-DATE: November 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             304 of 2985 DOCUMENTS



                          Corriere della Sera (Italy)

                            25 novembre 2013 lunedì

Più film per Lapo e Ginevra Elkann;
La stanza dei bottoni

SECTION: CORRIERECONOMIA; Pag. 3

LENGTH: 409 parole



HIGHLIGHT: Gli avvocati di Legance sbarcano a Londra. E la Luiss apre una sede a
Parigi


Famiglie e buon cinema. È una stagione di business tutta nuova per Lapo Elkann .
Dopo il lancio in Borsa di Italia Independent, il fratello del presidente della
Fiat ha anche deciso nei giorni scorsi di rafforzare la partecipazione nella
Good Films, la casa di produzione fondata dalla sorella, Ginevra Elkann e
Francesco Melzi d'Eril . Ora i fratelli Elkann e Melzi d'Eril possiedono il 30%
ciascuno della società che al Festival del Cinema di Roma ha presentato «Dallas
Buyers Club» con corredo di premi per Matthew McConaughey (miglior attore) e per
la pellicola (premio del pubblico per il miglior film). Good Films (il restante
10% è in mano alla Wildside di Lorenzo Mieli ) venerdì presenterà «Don Jon» con
Josef Gordon Levy e Scarlett Johansson e Locke, già proiettato a Venezia.

Avvocati e buon pubblico. Gran parterre a Londra per l'apertura nei giorni
scorsi della nuova sede di Legance, una delle principali law firm italiane con
170 professionisti (35 partner). Alla Royal Courts of Justice, tra i 400
invitati, figuravano nomi come l'ambasciatore Pasquale Terracciano. ma anche
Roberto Boscolo, dell'omonimo gruppo alberghiero, il presidente di Alix Partner,
Stefano Aversa e banchieri come Giuseppe Castagna, presidente di Muzinich. A
Londra Legance apre con Marco Gubitosi, Bruno Bartocci e Andrea Giannelli.

Commercialisti e (buon) capitalismo. Per capire dove va l'Italia e quali novità
riserva la nuova stagione del capitalismo nostrano due giovani professionisti
torinesi Alessandro Forte e Stefano Chieli dello studio Cmfc hanno organizzato
per stasera un incontro a porte chiuse con alcuni colleghi invitando due ospiti
d'eccezione: il presidente dell'Eni, Giuseppe Recchi e il fondatore del fondo
Algebris, Davide Serra . Quest'ultimo è stato un po' il «Virgilio» del
«Financial Times» che quest'estate ha dedicato un ampio servizio alle modifiche
del capitalismo italiano e alla stagione finale dei patti di sindacato e del
capitalismo di relazione che non a caso sarà il testo base dell'incontro nel
capoluogo piemontese.

Scuole all'estero e bravi alunni. La Luiss sbarca a Parigi. L'ateneo di
Confindustria presenta giovedì la sede per i suoi laureati nella capitale
francese. Per l'occasione Massimo Egidi farà un giro di tavolo all'istituto
italiano di cultura con Jean Paul Fitoussi , Jacques de Larosiere e Marc Lazar
sulle prospettive di Eurolandia in vista delle prossime elezioni per il
Parlamento europeo.

© RIPRODUZIONE RISERVATA

LOAD-DATE: November 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             305 of 2985 DOCUMENTS



                          Corriere della Sera (Italy)

                           24 novembre 2013 domenica
                                BERGAMO Edizione

I DUE FLAGELLI DA COMBATTERE;
SICUREZZA, LETTERA AL PREFETTO

BYLINE: RICCARDO NISOLI

SECTION: CRONACA DI BERGAMO V; Pag. 1

LENGTH: 540 parole


Gentile dottoressa Ferrandino, è stata appena nominata prefetto di Bergamo e già
le viene consegnato questo inquietante biglietto da visita. Non parlo della
polemica innescata dal segretario della Lega Nord Daniele Belotti, che le ha
dato il benvenuto con il più trito dei refrain lumbard: «Viene dalla Magna
Grecia», alludendo ad Agrigento, dove lei ha dovuto - e saputo - gestire
l'emergenza degli sbarchi a Lampedusa. Non merita soffermarsi su questa frase,
buona solo a preparare il terreno delle prossime amministrative. Mi riferisco
invece al tragico episodio dell'altra notte a Bolgare: un carabiniere costretto
a sparare a un'auto che lo puntava forzando un posto di blocco. Il conducente,
un albanese di 26 anni, è morto. Insieme a due complici, riusciti a dileguarsi,
tornava da una razzia in un bar di Villongo per svuotare i videopoker. Le
cronache ci offrono due dettagli che fanno riflettere: la titolare del locale
assaltato si dichiara «fortunata» per aver subìto «solo» tre colpi in 11 anni
(un esercente di Entratico è stato bersagliato tre volte in una settimana); e la
prima pattuglia di carabinieri che ha intercettato la Mercedes rubata, è stata
presto seminata: viaggiava su una vecchia e spompata Fiat Punto.

Gentile prefetto, se voleva avere un quadro dell'emergenza sicurezza nella
Bergamasca, non poteva imbattersi in un episodio più significativo, che assomma
due flagelli: i furti e il gioco d'azzardo, con tutto il loro doloroso
corollario. La crescita esponenziale delle videolottery, che qui fanno girare
900 milioni di euro l'anno (quasi due volte quel che si è speso per il nuovo
ospedale), fa gola alla criminalità, che da qualche mese ha alzato il tiro. Non
più cani sciolti, ma bande organizzate pronte a tutto, come dimostra l'ultimo
fatto di sangue. Accaduto, peraltro, in una terra già piuttosto esposta: meno di
due mesi fa, a Castelli Calepio, è stato ucciso a colpi di pistola Gian Maria
«Jimmy» Ruggeri, fratello dell'ex patron dell'Atalanta (un'esecuzione su cui è
calato un plumbeo silenzio investigativo). E qualche settimana prima, a
Chiuduno, una rissa tra indiani era costata la vita a un immigrato, Baldev
Kumar, e a Eleonora Cantamessa, medico che visitava gratuitamente le famiglie
più povere.

Non si faccia strane idee: Bergamo non è Scampia, sia chiaro, ma nemmeno aspira
a diventarlo. A parte preoccupanti campanelli d'allarme sulle infiltrazioni
della criminalità organizzata, impressiona l'escalation delle ruberie. La
delinquenza, alimentata dalla crisi, è talmente sfrontata che colpisce spesso
con la gente in casa. E il problema non è più nemmeno appannaggio dei leghisti:
in diversi paesi girano ronde bipartisan in un proliferante fai-da-te che non
promette nulla di buono. Non voglio stordirla di cifre, anche perché le autorità
e i politici, da abili prestigiatori, sanno bene come maneggiarle per arrivare a
conclusioni opposte. C'è un dato, però, che vorrei non trascurasse: Bergamo,
tredicesima provincia per prodotto interno lordo, risulta fanalino di coda per
rapporto fra abitanti e numero di forze di polizia. Di questo dovrebbero
occuparsi i nostri politici, non di sparate da retrobottega. Provi almeno lei,
in questo deserto, a battere un colpo.

RIPRODUZIONE RISERVATA

LOAD-DATE: November 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             306 of 2985 DOCUMENTS



                          Corriere della Sera (Italy)

                            23 novembre 2013 sabato
                               NAZIONALE Edizione

Telco, stop a Fossati sul nuovo board;
Telecom Italia L'assemblea del 20 dicembre chiesta da Findim per la decadenza
del consiglio. I fondi con sette indipendenti

BYLINE: Sergio Bocconi

SECTION: ECONOMIA; Pag. 43

LENGTH: 563 parole



HIGHLIGHT: Lista di minoranza dei grandi soci con Patuano, Linares e Bariatti


In vista dell'assemblea di Telecom del 20 dicembre, chiamata a votare sulla
revoca del consiglio chiesta dalla Findim di Marco Fossati e sull'eventuale
rinnovo, Assogestioni e Telco hanno presentato ieri le proprie liste di
candidati che si configurano entrambe di minoranza. Una scelta logica e
d'obbligo per i fondi comuni; una decisione tutt'altro che scontata per la
holding costituita da Telefonica, Generali, Mediobanca e Intesa Sanpaolo che
detiene il 22,4% del gruppo telefonico. Il tempo a disposizione per indicare i
nomi scade lunedì: per il momento appare improbabile che si aggiungano altre
liste, visto che Fossati, socio con il 5%, ha dichiarato che appoggerà quella di
Assogestioni e nessun altro azionista (a cominciare dal fondo Blackrock, che ha
in portafoglio il 5,1%) ha manifestato l'intenzione di fare un passo in questa
direzione.

Il consiglio di Telco si è riunito ieri mattina e ha deliberato su tre punti: in
assemblea voterà contro la proposta di Findim; qualora la revoca non passasse,
confermerà nel board Angelo Provasoli, cooptato a inizio ottobre al posto di
Elio Catania; nel caso invece l'assemblea approverà la revoca, per il rinnovo
Telco presenterà tre candidati: l'attuale amministratore delegato Marco Patuano,
Julio Linares (che rappresenta gli spagnoli) e Stefania Bariatti avvocato
(studio Chiomenti) ed esperta di diritto internazionale. Le ragioni di tale
scelta? Anzitutto è chiaro che nel caso l'assemblea approvasse la proposta di
Fossati, automaticamente Telco diventerebbe socio di minoranza, seppur di grande
peso. Di conseguenza la lista di tre nomi, che rappresentano quelli disponibili
per le minoranze nel board configurato a 15 consiglieri.

Assogestioni ha invece «massimizzato» con sette nomi il numero dei candidati
proponibili restando lista di minoranza, com'è nella natura dell'intervento
dell'associazione nei consigli di amministrazione. L'elenco, presentata da 14
investitori istituzionali italiani ed esteri che detengono in tutto l'1,6% di
Telecom, comprende oltre a due nomi già presenti nel board, Luigi Zingales e
Lucia Calvosa, David Benello, Francesca Cornelli, Giuseppe Donagemma, Maria
Elena Cappello, Francesco Serafini.«Tutti indipendenti e di alto profilo, scelti
all'unanimità e con ampia partecipazione degli investitori», spiega Marco
Vicinanza, coordinatore del Comitato dei gestori, che aggiunge sulla decisione
di presentare sette candidati: «È coerente con l'auspicio di un rafforzamento
dei presidi d'indipendenza», già manifestato in occasione della sostituzione di
Catania.

A questo punto i riflettori vanno all'assemblea. Prima di questo appuntamento
però Telco riunirà il consiglio per la seconda sostituzione nel board (in questo
caso si tratta di quella relativa a Franco Bernabè e quindi al presidente) che
sarà effettiva in caso venga bocciata la revoca. Ma cosa accadrà il 20 dicembre?
Se Fossati riuscisse a raccogliere il consenso sufficiente e dunque gli
investitori istituzionali si schierassero in tal senso (ipotesi che tuttavia non
sembra accreditata di grandi chance dagli analisti), si verrebbe a creare una
situazione inedita e complessa. Non è nemmeno detto, tra l'altro, che i
consiglieri nominati siano a quel punto sufficienti: in questa eventualità si
dovrebbe procedere a un'integrazione ai sensi del codice civile nel corso della
stessa assemblea.

© RIPRODUZIONE RISERVATA

LOAD-DATE: November 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             307 of 2985 DOCUMENTS



                          Corriere della Sera (Italy)

                            23 novembre 2013 sabato
                               NAZIONALE Edizione

Elkann: avanti sulla Chrysler;
Il Lingotto Lunedì l'incontro sul rinnovo del contratto con i sindacati. Vertice
separato con la Fiom

BYLINE: Raffaella Polato

SECTION: ECONOMIA; Pag. 44

LENGTH: 579 parole



HIGHLIGHT: Il presidente Fiat «prende atto» della stima delle banche: 10
miliardi


MILANO - «Ci sono banche che fanno il loro lavoro, che danno valutazioni
certificate da terzi. Noi ne prendiamo solo atto e andiamo avanti». Anche
volesse, John Elkann non può dire molto di più. C'è una trattativa in corso.
Soprattutto, c'è la Sec di mezzo. Quel «prendiamo atto» non pare però di
difficile interpretazione. Messo come l'ha messo il presidente Fiat sembra avere
tutto il sapore di un «sì», al Lingotto le cifre ormai emerse attorno a Chrysler
possono andar bene.

Dieci miliardi di dollari, si è detto negli ultimi giorni. Dieci miliardi che
sono il valore attribuito a Detroit dalla perizia destinata, in un modo o
nell'altro, a mettere fine al contenzioso con Veba. Certo: se si andrà comunque
all'Ipo ci sarà una «forchetta», al momento stimata tra i 9 e gli 11 miliardi.
Ma la «base» - il numero che l'offerta pubblica la potrebbe evitare aprendo la
strada a un accordo diretto - rimane a quota 10. E ciò significa, intanto, che
il pacchetto detenuto dal fondo sanitario dello United Auto Workers (il
sindacato Usa dell'auto) di miliardi ne vale 4,15. Più di quanto Fiat diceva di
voler sborsare. Meno di quanto Veba chiedeva e chiede. Teoricamente nel primo
caso. Concretamente nel secondo.

Non è una distinzione da poco. Sergio Marchionne ha ripetuto dall'inizio che, in
base agli accordi, il 41,5% in mano al sindacato equivaleva a 1,8 miliardi di
dollari. Ma non ha mai aggiunto che lì si sarebbe fermato: perfettamente
consapevole che sarebbe stata una cifra ridicola, ha sempre e solo ribadito che
mai si sarebbe spinto fino ai 5 miliardi reclamati da Veba. Quest'ultima sì,
precisa fin quasi alla virgola. E liquidata dal numero uno Fiat-Chrysler con un
tranchant: «Cinque miliardi? Si comprino un biglietto della lotteria».

Adesso siamo in ogni caso alla soluzione del rebus. Appare ancora difficile che
il fondo possa accettare un miliardo in meno rispetto a quanto richiesto.
Scatterebbe così il resto della procedura: filing Chrysler alla Sec, road show ,
collocamento del 16% che Veba ha fin qui destinato al mercato. Con un rischio,
però, per il sindacato: quando sarà Wall Street, a esprimersi direttamente, il
prezzo potrebbe anche scivolare verso la parte bassa della «forchetta». Dunque
sotto quel che invece potrebbe pagare Fiat. E in tempi infinitamente più brevi
di quelli necessari all'Ipo.

Dipende tutto da Veba. Perché il Lingotto, a giudicare dalle dichiarazioni di
Elkann (rilasciate ieri dall'Università Bocconi, dove con Ratan Tata ha
inaugurato la prima cattedra intitolata a Giovanni Agnelli), sulla valutazione
di cui si parla non pare avere obiezioni: «Le banche coinvolte sono di
grandissimo rilievo, quello che stabiliranno è ciò per cui secondo loro il
mercato sarà pronto».

Si vedrà prestissimo. Il presidente Fiat, nel frattempo, si toglie un
«sassolino» totalmente italiano. Lunedì, a Torino, gli uomini del Lingotto
discuteranno di rinnovo contrattuale con i sindacati. E per una volta la
polemica è tutta tra le federazioni: Fim e Uilm non hanno accettato di
incontrare allo stesso tavolo la Fiom («Prima firmino il contratto di gruppo»),
la Fiom con Maurizio Landini vedrà l'azienda separatamente e perciò attacca i
«cugini» («Non vorremmo doverli portare in Tribunale per comportamento
antisindacale»). È in questo clima che, a inizio settimana, un quotidiano ha
accusato la Fiat di finanziare la Cig incassando ormai dall'Inps più risorse di
quante ne versi. Secco Elkann: «Imparino a fare i conti».

© RIPRODUZIONE RISERVATA

LOAD-DATE: November 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             308 of 2985 DOCUMENTS



                          Corriere della Sera (Italy)

                            23 novembre 2013 sabato
                               NAZIONALE Edizione

Moncler in Borsa con il 30% del capitale;
La matricola

SECTION: ECONOMIA; Pag. 45

LENGTH: 113 parole


Borsa Italiana ha disposto l'ammissione alle negoziazioni delle azioni ordinarie
Moncler. La data di esordio sul mercato azionario - si legge in una nota della
società di gestione del listino milanese - verrà stabilita una volta verificata
la sufficiente diffusione delle azioni. Sponsor dell'azienda guidata da Remo
Ruffini (nella foto) è Mediobanca. Moncler punta a quotare sul listino il 30%
circa del capitale. La società potrebbe valere 2,4 miliardi di euro, secondo un
documento dei giorni scorsi di Banca IMI, tra gli istituti che organizzano il
collocamento. Remo Ruffini ha acquisito il marchio francese dei piumini ormai
dieci anni fa, nel 2003.

© RIPRODUZIONE RISERVATA

LOAD-DATE: November 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             309 of 2985 DOCUMENTS



                          Corriere della Sera (Italy)

                            22 novembre 2013 venerdì
                               NAZIONALE Edizione

Chrysler vale fino a 16 miliardi Fiat, a Pechino arriva la Ottimo;
Il Lingotto Dopo la Viaggio, in collaborazione con l'alleato Gac

BYLINE: Bianca Carretto

SECTION: ECONOMIA; Pag. 33

LENGTH: 432 parole


Dieci miliardi: è la valutazione degli advisor di Chrysler della casa
automobilistica nell'ambito dell'ipo (la forchetta è tra i 9 e i 16 miliardi).
Dunque il 41,5% in mano all'Uaw varrebbe 4,2 miliardi.

Mentre il gruppo è alle prese con la partita americana, in Cina è stata
presentata la Fiat Ottimo, la seconda vettura, dopo la Viaggio, prodotta nel
paese della Grande Muraglia, dalla casa torinese. È stata concepita e disegnata
dal Centro Stile italiano, per quel mercato, sull'architettura Cusw, derivata da
quella della Giulietta, che condivide sia con la Viaggio che con la Dodge Dart,
statunitense. La Ottimo, di cui è già iniziata la commercializzazione, è una
classica berlina a due volumi, cinque porte, dotata di un nuovo cambio
robotizzato a sette marce Dual Clutch (doppia frizione), viene costruita nella
fabbrica di Changsha, inaugurata nel giugno 2012, frutto dell'alleanza tra Fiat
e Guangzhou Automobile Group (Gac). Lo stabilimento progettato per accogliere
altre due linee, sempre per la stessa piattaforma, ha una capacità di 200mila
unità, su due turni di lavoro, che potrebbero divenire 500mila.

La Cina nel 2013 dovrebbe superare l'Europa nella produzione di automobili:
circa 19,5 milioni di unità (auto costruite a ritmi più alti, ma con costi più
bassi) contro i 18 milioni realizzati nel Vecchio Continente. I nuovi ricchi
acquistano i modelli più rappresentativi dello status symbol, a qualunque
prezzo. Il successo di Maserati lo dimostra: sono stati raccolti circa 4mila
ordini solo per la Quattroporte, in meno di nove mesi, conquistando così il 33%
del segmento, quello delle vetture di alta gamma, un risultato eccezionale che
potrebbe contribuire alla creazione di un centro ricambi centrale, per servire
anche altre nazioni asiatiche, come il Giappone e la Corea del Sud.

Il marchio Fiat ha una collocazione totalmente diversa: sin dal 2010, quando ha
iniziato la collaborazione con Gac, che ha portato allo sviluppo della Viaggio,
ottenendo un buon successo ( esce ad un ritmo di 200 unità al giorno), punta a
conquistare un pubblico giovane, emergente, che riconosce l'italianità del brand
(Fiat esporta Freemont e la 500). Jeep vede nel mercato cinese il suo secondo
bacino di crescita, dopo gli Usa: ora è atteso il lancio della Cherokee. Si
chiamerà Zi You Guang, «luce della libertà», un modo per ricordare la Liberty
che sostituisce.

Fiat potrebbe, sempre con il suo partner cinese, costruire un secondo
stabilimento nel paese, per assemblare veicoli Jeep e vetture elettriche, in
attesa che venga introdotta anche l'Alfa Romeo.

© RIPRODUZIONE RISERVATA

LOAD-DATE: November 22, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             310 of 2985 DOCUMENTS



                          Corriere della Sera (Italy)

                            21 novembre 2013 giovedì
                                MILANO Edizione

Arte per la ricerca Dieci anni di Love Design;
Tre giorni alla Fabbrica del Vapore

BYLINE: Santi Urso

SECTION: TEMPO LIBERO; Pag. 27

LENGTH: 314 parole


Si rinnova il benefico sodalizio tra arte e amore: per tre giorni (da domani a
domenica) alla Fabbrica del Vapore, in via Procaccini 4, l'Airc, Associazione
italiana per la ricerca sul cancro, organizza, con la collaborazione dell'Adi,
Associazione per il disegno industriale, la rassegna «Love Design», che, con la
sua cadenza biennale, festeggia i 10 anni dalla nascita e la sesta edizione. La
rassegna non ha bisogno di presentazione: è l'ormai ben nota iniziativa del
comitato Lombardia dell'Airc a sostegno della ricerca oncologica, in cui grandi
marchi di design mettono a disposizione oggetti della loro produzione, per un
aiuto concreto affidato anche al pubblico virtuale. Sulla home page del sito
www.lovedesign.airc.it c'è la gallery di tutti gli oggetti disponibili nello
spazio espositivo con l'indicazione, per ciascuno, dell'offerta minima. Per la
vista dal vero, l'ingresso è gratuito, dalle 10 alle 21. All'acquisto benefico
di un pezzo di made in Italy si aggiunge la lotteria che, per un biglietto di
2,50 euro, mette in palio una Fiat 500, una Vespa, due soggiorni a Sirmione e
una borsa Ferragamo (per citare i primi cinque premi, ma ce ne sono 30 in
totale). Estrazione: domenica 24 novembre, alle 18.

Il prologo, cioè l'inaugurazione con il taglio del nastro e il cocktail, inizia
stasera alle 18, con Anna Kanakis (nella foto , scrittrice al lavoro su un
romanzo dedicato ai «deragliati» della vita), madrina «onoratissima della
scelta. Anche per il valore simbolico dell'edizione che tengo a battesimo e che
cade in momenti di tale crisi da evocare minacciosi tagli alla sanità e alla
cultura. La sinergia tra Airc e Adi assume un significato non solo benaugurante.
La sua forza si moltiplica anche per la sede: la Fabbrica del Vapore produceva
materiale ferroviario. Valga come auspicio di velocità e accelerazione a favore
della ricerca».

© RIPRODUZIONE RISERVATA

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             311 of 2985 DOCUMENTS



                          Corriere della Sera (Italy)

                            21 novembre 2013 giovedì
                               NAZIONALE Edizione

«Il premier? Tempesta e impeto»;
La «Zeitung»

SECTION: PRIMO PIANO; Pag. 12

LENGTH: 197 parole


«L'opposizione accusa Enrico Letta di essere "collaboratore dei tedeschi", ma
questo non lo tocca. Lotta in modo laborioso, modesto e perseverante per il
procedere comune degli Stati dell'Eurozona, e contro Berlusconi». Il quotidiano
tedesco Suddeutsche Zeitung, in una corrispondenza da Roma, sintetizza il
«nucleo» del «lettismo» facendo riferimento, alla vigilia della visita a Berlino
del nostro presidente del Consiglio, allo «Sturm und Drang» (tempesta e impeto),
il movimento che nel Settecento precorse il romanticismo: «A fine aprile, al
volante della sua Fiat Ulisse grigia, i seggiolini dei figli sui sedili
posteriori, Letta è passato sotto il portale del Colle. Al momento dell'uscita
aveva in tasca l'incarico di governo conferitogli dal capo dello Stato. È
un'immagine che è rimasta. Letta emana poco splendore ma sobria normalità e
competenza - scrive la corrispondente Ulrike Sauer -. Rappresenta il cambio
generazionale in un Paese esaurito. Impersona il costruttore di ponti e di reti
con ampi contatti in politica ed economia. Letta si fa notare - per
understatement, anche nell'aspetto esterno. Alto, dinoccolato, occhiali: tipo
"secchione"».

© RIPRODUZIONE RISERVATA

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             312 of 2985 DOCUMENTS



                          Corriere della Sera (Italy)

                            21 novembre 2013 giovedì
                               NAZIONALE Edizione

Le auto «galleggianti» nel porto di Miami;
Macchine anfibie

SECTION: CRONACHE; Pag. 25

LENGTH: 89 parole


L'arrivo della nave da crociera MSC Divina nel porto di Miami, è stato
«salutata» dall'arrivo di auto galleggianti in acqua. La Fiat 500 boat, modello
«anfibio» della celebre auto del marchio torinese, dopo il debutto a Los Angeles
è sbarcata anche a Chicago e a Miami: della cordata watercraft fanno parte una
Fiat 500 color rame, una bianco Perla e una Fiat 500 Abarth in rosso. L'idea
ricalca quella fortunata delle pubblicità Immigrants, dove alcune 500 salpavano
dalle coste italiane e giungevano negli States (foto Miami Herald)

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             313 of 2985 DOCUMENTS



                          Corriere della Sera (Italy)

                            21 novembre 2013 giovedì
                               RIBATTUTA Edizione

Benetton, uscita a tappe Un bond sul 3% di Pirelli;
Alleanze Il Tar rinvia al 20 gennaio la decisione sull'Opa Camfin

BYLINE: Federico De Rosa

SECTION: ECONOMIA; Pag. 35

LENGTH: 496 parole



HIGHLIGHT: Ponzano Veneto resta socio della Bicocca all'1,6%


MILANO - Libera dai vincoli del patto, sciolto in anticipo tre settimane fa, la
famiglia Benetton ha spacchettato la storica partecipazione in Pirelli per fare
provvista di liquidità sul mercato con un bond da 200 milioni di euro
convertibile in azioni della Bicocca. Il bond è stato collocato ieri a tempo di
record da BofA Merrill Lynch e Bnp Paribas. Non si tratta dell'intera quota
Pirelli ma di circa il 3%, e quindi nel 2016 in caso di conversione a Ponzano
Veneto resterebbe ancora l'1,6%. Quota che con lo scioglimento del patto di
sindacato non è più considerata strategica, dopo aver rappresentato per quasi 15
anni la base di una solidissima alleanza tra Marco Tronchetti Provera e Gilberto
Benetton. Basta ricordare la scalata a Telecom Italia, condotta dai due soci
attraverso la cassaforte Olimpia. Avventura conclusa con l'uscita di scena di
Tronchetti e della cassaforte, sostituita da Telco, ossia da Intesa, Mediobanca,
Generali e Telefonica, a cui Benetton decise di unirsi per proseguire il
cammino. Poi anche l'ultimo residuo di quell'alleanza con la Bicocca venne
venduta. C'è poi Grandi Stazioni, di cui Pirelli ed Edizione hanno il 32,8%
ciascuno.

L'investimento di Ponzano nella Pirelli (precisamente in quella che allora si
chiamava Pirellina) risale al luglio del 1998, quando con una mossa a sorpresa
la famiglia veneta mise sul piatto 300 miliardi di lire per acquistare il 4%
della Pirelli «in una ottica di lungo periodo», spiegò Gilberto, che negli anni
salirà oltre il 6% nella Bicocca entrando nel 2001 nel patto di sindacato.

Per il momento la quota è stata solo spacchettata: il 3% è stato trasferito a
Schema34, la società che ha messo il bond, mentre resta un 1,6% a Edizione che
essendo una srl non può collocare obbligazioni. Alla scadenza è previsto il
rimborso in azioni, in azioni e cash o solo cash. C'è dunque tempo per decidere
se uscire del tutto o mantenere un piede in quella che nel 2016 dovrebbe essere
la «public company» Pirelli.

Piani che procedono secondo la tabella di marcia, anche se ieri c'è stato un
rinvio che lascia ancora aperta l'Opa su Camfin, snodo chiave del riassetto
della Bicocca, già terminata il con il tutto esaurito. Ieri il Tar del Lazio si
sarebbe dovuto pronunciare nel merito sul ricorso presentato dalla Consob per
contestare il prezzo dell'Opa. La Commissione ha chiesto di portarlo a 0,83 euro
da 0,80 euro. La sentenza è slittata al 22 gennaio. Il rinvio è dovuto sia al
ricorso autonomo presentato dal Fondo Antares per chiedere, al pari della
Consob, un ritocco del prezzo, sia alla volontà dai legali di Mtp Sapa e di
Unicredit, soci di Lauro61, di depositare ulteriori ricorsi. E' stata invece
respinta la richiesta di trattazione congiunta del ricorso Consob e di quello di
Antares.

Intanto ieri per Tronchetti è arrivata la ratifica da parte del consiglio di
Mediobanca del reintegro nel ruolo di vicepresidente, dopo l'analoga decisione
presa dell'assemblea il 28 ottobre.

© RIPRODUZIONE RISERVATA

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             314 of 2985 DOCUMENTS



                          Corriere della Sera (Italy)

                            21 novembre 2013 giovedì
                               NAZIONALE Edizione

Peugeot si arrende La maggioranza allo Stato e ai cinesi;
Ipotesi: 4 miliardi di aumento

BYLINE: R. Po.

SECTION: ECONOMIA; Pag. 37

LENGTH: 246 parole


MILANO - Hanno detto no a Bmw, a Mitsubishi e, non ultima, a Fiat. Tutti
proponevano matrimoni. A tutti rispondevano: «I Peugeot non cederanno mai il
controllo di Peugeot». Dovranno quasi certamente farlo, invece.

E sarà peggio di quel che l'aristocratico (e cieco) orgoglio della dinastia
abbia mai immaginato. Si diceva da mesi che l'ultima spiaggia per il salvataggio
del gruppo, tanto eurocentrico da essere più di ogni altro travolto dalla crisi
del mercato continentale, sarebbe stata anche il massimo dell'umiliazione per
una proprietà ostinata fino all'estremo nel proprio isolamento: lo Stato
francese da un lato, la Cina di Dongfeng Motor dall'altra. Così andrà. Almeno a
giudicare dalle indiscrezioni rilanciate ieri con nuovi dettagli da Le Monde. Il
quotidiano conferma che allo studio c'è un aumento di capitale. Sarebbe però nel
frattempo lievitato da 3 a 4 miliardi. E poiché i Peugeot i mezzi non li hanno,
né può aiutarli la fallimentare alleanza con Gm, dovranno arrendersi
all'inevitabile. Se il piano andrà così come si sta delineando, non saranno più
padroni assoluti, anzi, dovranno dividere (e in buona parte cedere) controllo e
potere: l'aumento anti-default sarebbe destinato a far entrare lo Stato francese
(già azionista di Renault) e i cinesi di Dongfeng con un 30% ciascuno. Nessun
commento da Parigi. Ma che non siano solo voci lo dimostra la reazione della
Borsa: su Psa-Peugeot Citroën diluvio di vendite e crollo dell'8%.

© RIPRODUZIONE RISERVATA

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             315 of 2985 DOCUMENTS



                          Corriere della Sera (Italy)

                            21 novembre 2013 giovedì
                               NAZIONALE Edizione

Fiat, dalla Bei 400 milioni per la ricerca in Italia;
Industria

SECTION: ECONOMIA; Pag. 37

LENGTH: 194 parole


La Banca europea per gli investimenti (Bei), Sace e Fiat hanno perfezionato un
finanziamento di 400 milioni di euro. Servirà a sostenere i piani in ricerca e
sviluppo di cinque laboratori italiani - localizzati sia al Nord sia la
Centro-Sud - della casa automobilistica nel periodo 2013-2016. Fiat potrà così
migliorare il proprio know-how nell'innovazione di prodotto per ridurre consumi
ed emissioni inquinanti e sostenere la ricerca su automobili che trasportano più
passeggeri. «Ridurre la nostra dipendenza dal petrolio, a favore di forme di
energia alternative e pulite, è una sfida che il Gruppo Fiat ha abbracciato da
tempo», ha sottolineato l'amministratore delegato del Lingotto, Sergio
Marchionne, commentando il finanziamento. «Da ormai sei anni Fiat è il
costruttore di auto più ecologico d'Europa, con il più basso livello di
emissioni di Co2 delle proprie vetture». Una leadership resa possibile «anche
grazie alle iniziative di finanziamento promosse dalla Bei», che Fiat intende
testimoniare «anche in occasione dell'Expo 2015, un grande evento - conclude
Marchionne - capace di rappresentare un'Italia moderna e creativa».

© RIPRODUZIONE RISERVATA

LOAD-DATE: November 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             316 of 2985 DOCUMENTS



                          Corriere della Sera (Italy)

                           20 novembre 2013 mercoledì
                              MODA E MODI Edizione

«Un turismo che scopra il Lazio e aziende per il mercato globale»;
IL PRESIDENTE DI UNINDUSTRIA E CONFINDUSTRIA

BYLINE: Paolo Foschi

SECTION: ACCESSORI; Pag. 18

LENGTH: 791 parole



HIGHLIGHT: Stirpe: «Ecco due leve per rilanciare l'economia. Resta il problema
infrastrutture» Dobbiamo lavorare perché la Fiat mantenga gli impegni presi con
Cassino


«In tre o quattro anni la situazione economica del Lazio è peggiorata
drasticamente. Per il 2013 si prevede un'ulteriore riduzione del nostro Pil
dell'1,8% e nel 2014 si parla di una crescita modesta, intorno all'1%»: parla
Maurizio Stirpe, presidente di Unindustria, l'associazione confindustriale che
riunisce Roma, Frosinone, Rieti e Viterbo, e di Confindustria Lazio. «Abbiamo
perso competitività, i consumi sono crollati. Questa situazione non è
sostenibile ancora a lungo». Imprenditore della componentistica, Maurizio
Stirpe, 55 anni, di Frosinone, è titolare del gruppo Prima, una delle aziende
più importanti dell'indotto Fiat, 2.000 dipendenti e 12 stabilimenti in Italia e
all'estero e due centri di ricerca, specializzati nella produzione di componenti
in plastica per auto, moto e elettrodomestici.

Il Lazio, nonostante la crisi, ha mantenuto delle eccellenze produttive?

«Senz'altro: dal polo chimico farmaceutico di Latina e Pomezia, a quello
aerospaziale; dall'Ict della Tiburtina Valley, alla filiera agroalimentare, dal
turismo all'industria culturale e dell'entertainment. Sono tantissime le realtà
che in qualche maniera sono riuscite a resistere alla crisi, pagando comunque un
prezzo altissimo».

E allora su che cosa puntare per rilanciare l'economia locale?

«Bisogna puntare sulle medie e grandi aziende che in settori chiave, come per
esempio l'aerospaziale, riescono a confrontarsi con i mercati internazionali. E
intorno a queste aziende deve essere costruita e valorizzata una filiera di
imprese locali in grado di innovarsi e stare al passo con i tempi. L'altro
settore su cui bisogna puntare è il turismo. Dal 2007, nonostante la crisi, le
presenze sono aumentate del 20%. È necessario cercare di migliorare l'offerta
sia in termini di strutture ricettive, sia in termini di proposte di visita. Non
basta più offrire solo il Colosseo o i grandi musei: vanno valorizzate e messe
in rete le ricchezze di tutti i territori del Lazio».

Però anche le grandi aziende sono in crisi, come la Fiat a Cassino...

«La politica e gli enti locali devono creare le condizioni perché le grandi
aziende come Fiat continuino a investire in Italia e in particolare dobbiamo
lavorare per far sì che la Fiat possa mantenere gli impegni presi per lo
stabilimento laziale, che rappresenta una delle attività produttive più
importanti di tutto il Centro Italia».

Il Lazio ha colmato il gap infrastrutturale degli ultimi anni?

«Questo è uno dei problemi più gravi. Le priorità sono state individuate da una
decina di anni, ma sono rimaste belle intenzioni: penso a collegamenti stradali
vitali per la mobilità delle persone e delle merci, come la Roma-Latina, la
Cisterna-Valmontone, la Orte-Civitavecchia o la Pedemontana dei Castelli. Sono
opere fondamentali, come anche i collegamenti ferroviari e il sistema
aeroportuale, che non è adeguato alla realtà di una grande capitale europea».

Quanto incidono le tasse locali sulle attività imprenditoriali?

«Tantissimo. Per fare un esempio, nel Lazio l'Irap, l'imposta locale sulle
attività produttive, è del 30% più cara rispetto alle regioni virtuose. Da noi
l'immensa mole del debito sanitario accumulata negli anni ha imposto alle varie
giunte regionali che si sono susseguite politiche fiscali particolarmente
gravose per le imprese e per i cittadini. Se non si risolve a monte il problema
del debito sanitario, c'è il rischio di continuare a penalizzare il tessuto
produttivo. Deficit infrastrutturale, peso delle tasse troppo alto e giustizia
civile lentissima sono del resto fra i fattori principali che hanno determinato
la perdita di competitività del nostro territorio».

La politica ha responsabilità in questo drammatico quadro?

«Sicuramente sono stati fatti molti errori e sono state dissipate risorse che
potevano essere utilizzate proficuamente per lo sviluppo del territorio. E anche
il debito e il deficit della sanità sono frutto di cattiva gestione del sistema.
I ritardi infrastrutturali, per esempio, sono certamente da imputare in massima
parte a chi ha governato il paese e a chi ha amministrato i territori. Adesso
però la giunta Zingaretti sembra finalmente aver individuato un piano d'azione
che noi condividiamo, basato su alcuni driver di sviluppo: ricerca e
innovazione; formazione e lavoro; green economy; internazionalizzazione;
trasporti, logistica e servizi; e, come spiegavo prima, turismo. Puntare su
questi settori vuol dire cercare davvero di rilanciare l'economia».

RIPRODUZIONE RISERVATA

Maurizio Stirpe, 44 anni, titolare del gruppo Prima, tra le principali aziende
dell'indotto Fiat, 2.200 dipendenti e 16 stabilimenti in Italia e all'estero. È
presidente di Unindustria, associazione confindustriale che riunisce Roma,
Frosinone, Rieti e Viterbo, e Confindustria Lazio

LOAD-DATE: November 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             317 of 2985 DOCUMENTS



                          Corriere della Sera (Italy)

                           20 novembre 2013 mercoledì
                               NAZIONALE Edizione

«Irregolarità nella fusione» Le confidenze di Peluso;
Le carte Nel mirino il valore delle due società in vista del «matrimonio»

BYLINE: Luigi Ferrarella

SECTION: PRIMO PIANO; Pag. 11

LENGTH: 878 parole



HIGHLIGHT: Un teste: il figlio della Cancellieri accennò a illeciti Dirigente La
confidenza riferita da Gismondi, dirigente di Fondiaria, ai magistrati e alla
Finanza Spiegazioni Il manager motivò in questo modo la decisione di uscire dal
gruppo Ligresti


MILANO - Possibili irregolarità nella definizione dei concambi tra Fonsai e
Unipol, a loro volta frutto della scelta delle metodologie più favorevoli
all'operazione tra le opzioni possibili per calcolare il patrimonio,
vizierebbero già da oltre un anno la lunga marcia societaria verso il
perfezionamento della quasi completata fusione tra il gruppo assicurativo
bolognese e la galassia assicurativa (Fondiaria-Sai, Milano Assicurazioni,
Premafin) dell'ex gruppo Ligresti: e già un anno fa Piergiorgio Peluso, ex
direttore generale di Fondiaria da poco passato all'epoca in Telecom, di questi
possibili illeciti sottostanti ai concambi sarebbe stato talmente consapevole da
confidare di aver appena lasciato Fondiaria proprio per non farsi più trovare lì
nel momento in cui la definizione dei concambi avesse definitivamente fissato i
termini del controverso matrimonio societario. E cioè della fusione generatrice
del secondo gruppo assicurativo italiano dopo Generali, destinato con la
benedizione della Consob a rasserenare le prospettive di grandi creditori sia
dell'ex gruppo Ligresti (Mediobanca e Unicredit) sia di Unipol (Mediobanca), ma
anche a penalizzare i piccoli azionisti senza Opa.

Quella confidenza, attribuita al figlio del ministro della Giustizia
Cancellieri, affiora da quanto adesso si scopre che alla fine di ottobre 2012 è
stato raccontato ai magistrati e alla Guardia di Finanza dall'«attuario» di
Fondiaria, Fulvio Gismondi, cioè dal dirigente che, a metà tra economia e
statistica, in una assicurazione deve dare atto dei «principi di calcolo e dei
procedimenti tecnici utilizzati per la determinazione delle riserve» sinistri e
«attestare la loro sufficienza», requisito cruciale per un'assicurazione.

Gismondi ha deposto sulle vicende Ligresti/Unipol avendo alle spalle un arresto
nel 2006 e una condanna nel 2011 in primo grado a 3 anni (condonata dall'indulto
e poi prescrittasi) per corruzione in una inchiesta romana sull'interessamento
dell'immobiliarista Stefano Ricucci e dell'ex presidente Confcommercio Sergio
Billè a una gara del 2004 per il patrimonio immobiliare dell'Enasarco. Gismondi,
nei mesi successivi alle sue deposizioni sul caso Ligresti, ha avuto differente
trattamento tra Milano, dove figura come testimone nell'inchiesta conclusasi 14
giorni fa con il deposito degli atti fondanti l'incriminazione dell'ex
presidente dell'Isvap Giancarlo Giannini per l'ipotesi di corruzione ad opera di
Salvatore Ligresti, e Torino, dove su segnalazione della Consob è stato poi
indagato dalla Procura per concorso nel falso in bilancio dei Ligresti, nel
presupposto che insieme ai revisori abbia attestato la congruità di «riserve
sinistri» che pur avrebbe saputo sottostimate per 600 milioni.

Attuario per la revisione contabile di Unipol e consulente di Fonsai nella messa
a punto dei concambi, in uno degli interrogatori di fine estate 2012 Gismondi
rievoca dunque un incontro casuale avuto con Peluso pochi giorni prima,
all'inizio di ottobre, allorché si era recato in Telecom (dove Peluso era appena
arrivato come direttore finanziario) per parlare con l'allora amministratore di
Telecom Media, Gianni Stella.

È in questo frangente che, a dire di Gismondi, Peluso gli avrebbe motivato
l'uscita dal gruppo assicurativo dei Ligresti con la propria paura di essere
ancora in carica (e dunque potenzialmente coinvolto da iniziative giudiziarie)
nel momento in cui i concambi della fusione con Unipol fossero stati
cristallizzati con le irregolarità alle quali (sempre a dire di Gismondi) Peluso
accennava riguardo le procedure in corso. Soprattutto perché - sostiene Gismondi
riportando le asserite parole di Peluso - la banca d'affari Goldman Sachs in
quel periodo si sarebbe impegnata per discostarsi dalle valutazioni di Gismondi
e di Ernst & Young, i quali stimavano un patrimonio netto negativo di Unipol se
calcolato con il metodo valutativo più comune: tentativo di abbellimento allo
scopo - ancora una volta prospettato da Peluso secondo la deposizione di
Gismondi - di poter poi assicurare a Unipol un più favorevole concambio nella
fusione.

In attesa che l'inchiesta metta a fuoco i contorni del colloquio, già da questi
pochi passaggi si intuisce che essa sta inquadrando non solo il ruolo dei
Ligresti, ma anche il problema dei concambi della fusione, influenzato tra
l'altro dalla complessa questione della valutazione dei derivati in pancia a
Unipol. Nei documenti della fusione, la compagnia ha comunicato che, «a fronte
di un valore di bilancio al 30 giugno 2013 di 5,198 miliardi di titoli derivati,
il valore di mercato si attestava a 4,767 miliardi»; e che «non si può comunque
escludere che, all'esito delle verifiche in corso di Consob, siano richiesti
adeguamenti alle metodologie di pricing utilizzate e che a tali adeguamenti
possano conseguire impatti sulla situazione patrimoniale, economica e
finanziaria consolidata della società risultante dalla fusione». Pochi giorni
fa, illustrando il rendiconto di nove mesi del 2013, il numero uno di Unipol,
Carlo Cimbri, ha poi rimarcato come «dall'inizio dell'anno l'esposizione ai
titoli ristrutturati» si fosse «ridotta di 1 miliardo, a 6,63 miliardi a valore
di carico», contabilizzando «plusvalenze per 40 milioni».

lferrarella@corriere.it

© RIPRODUZIONE RISERVATA

LOAD-DATE: November 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             318 of 2985 DOCUMENTS



                          Corriere della Sera (Italy)

                           20 novembre 2013 mercoledì
                               NAZIONALE Edizione

L'auto rimbalza in Europa, «effetto sgravi» in Spagna Ma Fiat cala ancora;
Le vendite nel Vecchio Continente

BYLINE: Daniele Sparisci

SECTION: ECONOMIA; Pag. 33

LENGTH: 287 parole


C'è un punto oltre il quale non si può più scendere, ma solo risalire. Per gli
analisti se il mercato dell'auto è tornato a crescere in Europa per il secondo
mese consecutivo - non succedeva da più di due anni, dal settembre 2011-è anche
perché più in basso non poteva andare. Le vendite in ottobre sono aumentate del
4,6% (poco più di un milione le vetture immatricolate, «livelli comunque molti
bassi» secondo l'associazione dei costruttori Acea) alimentando le speranze di
una ripresa che vale quasi per tutti, ma non per l'Italia.

Da noi è buio profondo (-5,6%), mentre la Francia si rimette in moto(2,6%) e la
Spagna (34,4%) vola grazie agli incentivi alla rottamazione. In Germania è
tornato il segno positivo (+2,3%), l'Inghilterra fa meglio di tutti nei primi
dieci mesi con un aumento a doppia cifra (+10,2%). E come ormai accade da tempo,
le soddisfazioni per la Fiat arrivano dall'estero e i dolori da casa: il
Lingotto ha perso il 7,3%. Risultati «fortemente penalizzati dalla situazione in
Italia» spiegano da Torino. È vero, ma non è l'unica spiegazione. A pesare è la
debolezza di Alfa Romeo e Lancia che calano rispettivamente del 34 e del 12%:
insieme contano per poco più di 10.500 mila macchine. Mentre Jeep avanza (
+6,4%)-ma parliamo di 2.485 macchine- il compito principale resta al marchio
capofila, Fiat (-3,5%), che rappresenta il grosso delle immatricolazioni, 46.585
su 60.183. Ma a parte la famiglia 500 (61.400 le 500L vendute da inizio anno) e
la Panda che vanno bene, la penuria di nuovi prodotti (il crossover 500X
arriverà a fine 2014) si fa sentire. La quota del gruppo è scivolata a 5,8 punti
dai 6,5 dell'anno scorso. Che vuole dire settimo posto dietro alla Bmw.

© RIPRODUZIONE RISERVATA

LOAD-DATE: November 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             319 of 2985 DOCUMENTS



                          Corriere della Sera (Italy)

                            19 novembre 2013 martedì
                               NAZIONALE Edizione

Tv, i Raggi x di Mediobanca su Sky, Rai e Mediaset;
La lente

BYLINE: S. Bo.

SECTION: ECONOMIA; Pag. 25

LENGTH: 221 parole


La Rai peggiora nel confronto con gli altri operatori televisivi, Mediaset, Sky
e Telecom Italia media. Secondo l'analisi di R&S-Mediobanca, nel periodo
2008-2012 i ricavi del settore sono diminuiti del 7,4% a causa del calo pari al
16% registrato dalla pubblicità. Hanno invece tenuto (più 0,2%) i servizi a
pagamento (abbonamento e pay per view) e il canone Rai, in crescita del 2,4%.
Nei cinque anni Viale Mazzini ha tuttavia registrato un arretramento rispetto ai
concorrenti.

I ricavi sono caduti del 14,7% a 2,6 miliardi contro il 12,3% di Mediaset che ne
fattura 3,6 e la caduta pubblicitaria è stata doppia rispetto alla tv Fininvest.
E il gruppo pubblico è così stato nuovamente superato da Sky, che nel 2012 ha
chiuso con ricavi per 2,8 miliardi. Considerando poi i valori per dipendente, si
vede come il fatturato in Rai (che ha 11.596 occupati) sia passato nel periodo
da 278 a 231 mila euro, meno della metà rispetto a Mediaset (589 mila euro, con
6.252 dipendenti) e pari a un terzo di quello di Sky (702 mila euro con 4 mila
occupati). Viale Mazzini ha accumulato nel periodo perdite nette per 408
milioni, contro utili per 1 miliardo di Mediaset (che ha distribuito 1,2
miliardi di dividendi) e 802 milioni di Sky. Ultima in classifica è Ti media con
un rosso complessivo di 546 milioni.

© RIPRODUZIONE RISERVATA

LOAD-DATE: November 19, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             320 of 2985 DOCUMENTS



                          Corriere della Sera (Italy)

                            19 novembre 2013 martedì
                               NAZIONALE Edizione

La Consob: in Piazza Affari più aperto il reticolo dei patti;
Authority di Borsa Assonime: buonuscita media dei manager a 3 milioni. L'età dei
consiglieri? 59 anni

BYLINE: Fabio Savelli

SECTION: ECONOMIA; Pag. 26

LENGTH: 395 parole



HIGHLIGHT: Vegas: il 60% delle quotate ancora in mano alle famiglie


MILANO - Tra le scatole cinesi e l'ideale liberale di Luigi Einaudi, acerrimo
detrattore del «capitalismo di relazione», siamo giusto a metà. Non veleggiamo
ancora verso l'apertura convinta al mercato con società quotate perfettamente
contendibili, eppure l'influenza di piramidi societarie e di incarichi
incrociati nei consigli di amministrazione sta man mano perdendo di forza.
L'esito è lo scioglimento di un «reticolo blindato», ha detto ieri Giuseppe
Vegas, presidente di Consob, durante la presentazione del rapporto sulla
corporate governance redatto dall'authority di vigilanza sul mercato borsistico.
«Certi patti non sono più sostenibili perché la società che è al centro del
reticolo - ha detto Vegas commentando la slide sul cambio di assetti della
cosiddetta galassia Mediobanca - non ha più le risorse economiche per sostenere
il sistema». A favorire questo processo è stato il regolamento Consob sulle
operazioni con parti correlate, datato 2010, che ha come stella polare la tutela
degli azionisti di minoranza.

Non siamo tuttavia alla sostituzione del «salotto buono», metafora della finanza
italica, perché resistono le virtù (e i vizi) del capitalismo familiare, tanto
che il 60% delle società italiane quotate a Piazza Affari sono controllate da
famiglie imprenditoriali, anche se il loro valore di capitalizzazione (il 27%)è
inferiore. L'istantanea Consob restituisce anche una leggera diminuzione degli
incarichi incrociati nei board , mentre il 44% dei consigli è composto da
amministratori indipendenti a tutela della trasparenza. In calo anche le azioni
senza diritto di voto (meccanismo usato per separare la proprietà dal controllo)
anche per la maggiore presenza di investitori istituzionali esteri, come fondi
di private equity e fondi sovrani riluttanti a scommettere su società con
criteri gestionali discutibili. Aumenta anche la presenza delle donne nei board
per effetto della legge Golfo-Mosca (in vigore dal 2012) ora al 17% dei posti di
consigliere, anche se resta bassa la componente femminile nei ruoli esecutivi.
Mentre - rileva uno studio Assonime - è di tre milioni di euro la media delle
buonuscite di top manager da società quotate per effetto di dimissioni o
licenziamenti. Riguardo alla carta d'identità il numero in rosso è 59, come gli
anni (in media) dei consiglieri di amministrazione di casa nostra.

© RIPRODUZIONE RISERVATA

LOAD-DATE: November 19, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             321 of 2985 DOCUMENTS



                          Corriere della Sera (Italy)

                            18 novembre 2013 lunedì
                               NAZIONALE Edizione

Della Valle: «Per Bazoli è il momento di lasciare»;
La polemica

BYLINE: Fabio Savelli

SECTION: CRONACHE; Pag. 23

LENGTH: 350 parole


Davanti alle telecamere dell'Intervista di Maria Latella Diego Della Valle
attacca la gerontocrazia - a suo dire - imperante nella politica, come nella
finanza. Il riferimento è ancora Giovanni Bazoli, presidente del consiglio di
Sorveglianza di Intesa Sanpaolo e della finanziaria Mittel, azionista di Rcs, la
casa editrice che pubblica il Corriere della Sera: «È una persona che ha 80
anni, ha influenzato la politica in lungo e in largo come ha voluto, ha sempre
tenuto le mani in Rcs perché gli serviva come strumento di trattativa per
garantire il suo posto e infatti sta ancora lì», ha detto il patron di Tod's,
terzo azionista della casa editrice - dopo Fiat e Mediobanca - con il 9% delle
quote. «È il momento - ha aggiunto - che gente di questo tipo abbandoni certi
posti, anche perché le energie non sono più quelle di un cinquantenne». Non è la
prima volta che l'imprenditore marchigiano solleva la questione anagrafica, che
ha usato anche per chiedere il rinnovamento della classe politica facendo
appello al presidente della Repubblica, Giorgio Napolitano, come interprete
ultimo di questa istanza: «Chiami queste persone una ad una - ha detto Della
Valle - chiedendo loro di fare un passo indietro e lasciando il campo libero a
chi ha 35 anni». Sullo sfondo - inevitabile - il rimando al termine
«rottamazione» tanto caro a Matteo Renzi.

Qui il numero uno di Tod's si è sentito in dovere di smentire qualsiasi aiuto
finanziario per la campagna elettorale del sindaco di Firenze («Rischio che si
interpreti male il fatto che non ci sia una vicinanza di ideali ma una vicinanza
di interessi»). Le parole di Della Valle su Rcs non sono passate inosservate.
Luca Cordero di Montezemolo, all'Arena di Massimo Giletti, ha replicato con un
misto tra benevolenza e fastidio per gli attacchi a John Elkann sulla gestione
del gruppo: «Sono amico di entrambi. Non mi piace la gente che litiga e da
imprenditore so che uniti si vince». Il presidente della Ferrari ha poi invocato
la stabilità dell'esecutivo: «No a tatticismi e fantapolitica, abbiamo bisogno
di un governo».

© RIPRODUZIONE RISERVATA

LOAD-DATE: November 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             322 of 2985 DOCUMENTS



                          Corriere della Sera (Italy)

                            18 novembre 2013 lunedì

Auto A Los Angeles si gira l'attacco europeo delle piccole;
Il salone Protagonisti i costruttori del Vecchio Continente. Meno interesse
sull'elettrico

BYLINE: BIANCA CARETTO

SECTION: CORRIERECONOMIA; Pag. 8

LENGTH: 693 parole



HIGHLIGHT: Fiat lancia la 500 in versione «vintage». In scena la nuova Mini a 3
porte


I l Salone di Los Angeles è da sempre conosciuto come il momento espositivo
dedicato alla mobilità a zero emissioni. I risultati commerciali non sono però
in linea con le aspettative, lo ha riconosciuto anche Carlos Ghosn, il capo
dell'alleanza Renault/Nissan che aveva previsto di vendere 1,5 milioni di
veicoli entro fine 2016, obiettivo spostato di quattro o cinque anni. In Europa,
sono state immatricolate solamente 19 mila vetture elettriche, nei primi sette
mesi dell'anno. La Nissan Leaf, il veicolo ecologico più popolare, è stato
venduto, nel mondo, in 80 mila esemplari, dal suo lancio, alla fine del 2010.
Negli Stati Uniti circolano attualmente meno di 500 mila veicoli verdi (quasi
100 mila in più rispetto al 2012). Omai tutte le previsioni stimano il 2020 come
anno culminante, in cui si potrebbe raggiungere i 2,4 milioni di pezzi.

Globalmente, nel 2013, si dovrebbero toccare le 180 mila unità vendute, più 50%
rispetto al 2012, ma i numeri restano piccoli.

Ventidue «hit»

Questa è la ragione per cui a Los Angeles, che apre i battenti dopodomani,
mercoledì 20 novembre, verranno esposte 22 anteprime mondiali di modelli, non
elettrici, destinati alla produzione di serie. Fiat esporrà la 500L, in uno
stand colorato come la tavolozza di un pittore. All'artista italiano Nicola
Verlato, è stato affidato il compito di dipingere, durante la manifestazione, il
tetto della 500L, come un affresco di epoca rinascimentale. Olivier Francois,
responsabile del Marketing Officer Chrysler Group e capo del marchio Fiat nel
mondo, sottolinea che «Fiat si immerge nella cultura, nel design e nello stile
del nostro paese. Un'idea con cui abbiamo voluto giocare per legare l'arte
antica con il design iconico della 500L».

Esposta anche una 500 «1957 Edition» (in vendita in America dalla primavera
2014) che si ispira al passato storico della vettura originale, dalla
carrozzeria basata su tre colori classici, un modo per «celebrare l'eccellenza
del nostro marchio» ha sottolineato Jason Stoicevich, responsabile brand Fiat
per il Nord America. Il primo esempio di un look vintage , dedicato agli
appassionati della Cinquecento.

Maserati espone per la prima volta in Usa, la Ghibli, l'ammiraglia considerata
anche dalla stampa tedesca «un vento nuovo, un'aria fresca nel mondo delle
berline di rappresentanza». Nello stabilimento di Grugliasco, dove sono
costruite sia la Quattroporte che la Ghibli, a cui si aggiungerà il suv Levante
ed un coupé, è stata appena festeggiata la vettura numero 10 mila. Attualmente,
in due turni di lavoro giornaliero, escono 140 vetture, nei primi nove mesi
dell'anno sono stati già accumulati 22.500 ordini. Il gruppo Chrysler ha
segnato, negli Stati Uniti, il miglior ottobre dal 2007, il quarantatreesimo
mese consecutivo di crescita, con oltre 140 mila unità immatricolate, un aumento
dell'11% rispetto allo stesso periodo del 2012, grazie anche alle vendite della
Jeep Cherokee che, dopo essere stata sottoposta ad estenuanti controlli di
qualità, è disponibile nelle concessionarie americane, pronta a sbarcare in
Europa nella primavera 2014.Al Gardner, da pochi giorni, è stato nominato
presidente ed amministratore delegato del marchio Chrysler, in sostituzione di
Saad Chehab che ha assunto la direzione del marketing di Maserati.

Compleanno

Mini presenta la nuova generazione del modello a tre porte (in vendita nel primo
trimestre 2014) realizzato sull'inedita piattaforma modulare Bmw, a trazione
anteriore. Oggi a Oxford, la vettura verrà presentata nella fabbrica dove viene
prodotta da 54 anni, alla presenza del primo ministro inglese David Cameron.
Altre due manifestazioni sono previste a Tokyo e a Shanghai, a dimostrazione che
tutte le Mini parlano la stessa lingua. Una data non casuale, Alec Issigonis,
l'inventore della Mini nel 1956, nacque il 18 novembre 1906.

Porsche farà debuttare il suv compatto Macan, dotato di un motore V6, che
dovrebbe ripetere il successo della Cayenne. Nei padiglioni della Petree Hall,
di Los Angeles il marchio tedesco esporrà anche le due 911 cabriolet, inedite
per gli Stati Unti.

RIPRODUZIONE RISERVATA

MILA AUTO ELETTRICHE

Immatricolate in Europa nei primi 7 mesi del 2013

LOAD-DATE: November 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             323 of 2985 DOCUMENTS



                          Corriere della Sera (Italy)

                            18 novembre 2013 lunedì

Borse Dove l'Europa è ancora in saldo;
Azioni Solo il 30% dei capitali è ritornato sui listini periferici

BYLINE: MARCO SABELLA

SECTION: CORRIERECONOMIA; Pag. 33

LENGTH: 706 parole



HIGHLIGHT: Il Credit Suisse promuove le piazze di Milano e Madrid Sottovalutate
Fiat, Mediobanca, Sias, Unipol, Telecom


Gestori in marcia verso i Paesi del Sud Europa. Perché dopo un biennio di crisi
durissima le borse dei paesi periferici dell'euro - Portogallo, Italia, Irlanda,
Spagna e Grecia - da gennaio a oggi, e in particolare dopo l'estate, hanno
inviato netti segnali di ripresa. Con rialzi (da gennaio) che vanno dal 15,1%
delle blue chip di Piazza Affari, al +18,4% di Madrid, al +24,6% di Atene, fino
al +31,5% di Dublino.

Le speranze

Tuttavia, secondo gli economisti e gli strategist del Credit Suisse «la ripresa
dei listini periferici può andare ancora molto avanti», scrive Andrew Garthwaite
in un report appena pubblicato. Tanto più che le borse di quei paesi che fino
all'anno scorso venivano indicato con l'acronimo di Piigs (pig in inglese
significa maiale), Portogallo, Italia, Irlanda, Grecia e Spagna, secondo gli
gnomi di Zurigo sono ricche di società sottovalutate, tra cui Mediobanca, Unipol
e Popolare dell'Emilia, tra i finanziari in Italia, insieme a Fiat (industria),
Beni Stabili (immobiliare), Sias (autostrade) e Telecom Italia. Telefonica e
Prosegur in Spagna, Aer Lingus e Duty Free Shops in Irlanda, fino alla utility
portoghese Energias de Portugal.

Queste e altre società (vedi lista a fianco) risultano trattate a sconto
rispetto alla media dei listini europei sotto il profilo dei principali
parametri di borsa, che vanno dal rapporto prezzo/utili (p/e), al prezzo/valore
di libro (p/b) e offrono rendimenti per dividendi (dividend yield) competitivi
con le cedole dei titoli di Stato di lungo termine.

«Ci sono molti motivi per pensare che il contributo dei paesi periferici
dell'euro alle performance di portafoglio azionario europeo saranno superiori a
quelle di paesi già "arrivati", come la Germania», spiega Francesco Fonzi,
senior portfolio manager di Credit Suisse Italia. «Da un lato ci sono
motivazioni strutturali. Per esempio, se guardiamo all'andamento dell'economia
reale, il deficit delle partite correnti di questi paesi è passato dall'8% dello
scorso anno a un avanzo del 3% di quest'anno», osserva il gestore. «Questo
significa che quel deficit di competitività che è in definitiva all'orgine della
crisi è in corso di superamento».

Ma i miglioramenti sul versante dell'economia reale non sono gli unici elementi
che potrebbero alimentare il vento della ripresa. Lo studio condotto da
Garthwaite elenca una serie di motivazioni legate ai flussi finanziari e al
miglioramento della disponibilità di credito che potrebbero fare la differenza
nel corso dei prossimi mesi.

Le motivazioni

Tra i fattori finanziari che potrebbero favorire la possibile «sovraperformance»
delle borse dei Piigs, c'è la probabile crescita del flusso di investimenti
provenienti dai fondi di investimento azionari specializzati sull'area dell'euro
e, più in generale, dagli investitori internazionali. «Oggi - scrive Garthwaite
- solo il 30% dei capitali internazionali che erano collocati sui listini dei
paesi periferici prima del 2008 ha fatto ritorno verso questi listini».

E se, come testimoniano le dichiarazioni della maggior parte dei fund manager ,
l'azionario del Vecchio Continente e in particolare i titoli quotati
nell'eurozona continueranno ad essere «sovrappesati» nei portafogli degli
investitori internazionali, una parte consistente di questi flussi potrebbe
ritornare là da dove era stata smobilizzata a causa della crisi.

Tra gli altri fattori positivi ci sono le scelte di politica monetaria
realizzate dalla Bce. In primavera, secondo il Credit Suisse, la banca centrale
avrà una particolare attenzione per le esigenze dei paesi del Sud Europa. In
particolare una nuova fase di Ltro (long term refinancing operation), vale a
dire la concessione di liquidità alle banche in presenza di garanzie reali,
potrebbe favorire un miglioramento nella concessione del credito alle aziende,
oggi penalizzate rispetto a quelle del centro Europa.

Infine le valutazioni. «Nonostante i rialzi la media delle società quotate nei
paesi periferici dell'euro, escluse le banche, presenta un rapporto prezzo/utili
di 11,1 volte, contro le 15,6 volte dei paesi centrali», conclude Fonzi. Se il
riallineamento dovesse essere completo, il potenziale di rialzo delle borse dei
Piigs sarebbe di circa il 25 percento.

RIPRODUZIONE RISERVATA

LOAD-DATE: November 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             324 of 2985 DOCUMENTS



                          Corriere della Sera (Italy)

                           17 novembre 2013 domenica
                                MILANO Edizione

Soldi falsi per comprare orologi veri;
Truffa

BYLINE: M. Foc.

SECTION: CRONACA DI MILANO; Pag. 9

LENGTH: 198 parole


Pagamento in contanti: ma con banconote false. Così un ingegnere tedesco di 31
anni con il pallino degli orologi e del business è cascato nel tranello di un
finto acquirente che gli ha dato appuntamento a Milano per acquistare sette
preziosi orologi per 40 mila euro. Una volta sul posto, però, davanti a un bar
di via Locatelli, l'acquirente, Giacomo G. , macedone di 18 anni, ha preso il
sacchetto con gli orologi e ha detto di doverli mostrare a suo zio, il «vero
esperto», che lo aspettava in auto, una Fiat Croma poi risultata intestata a un
prestanome con centinaia di altre vetture. In realtà non era lo zio ma si
trattava del padre, Dejan Gjorgjevik, 36 anni, con precedenti a partire dal
1989. I due truffatori hanno invece consegnato una borsa contenente mazzette di
banconote da 500 euro false. Quando il tedesco se n'è accorto è scoppiata una
breve colluttazione. Ma non è servito a fermare i truffatori,che sono saliti su
una Jaguar guidata da un terzo complice e sono scappati. Due giorni dopo, gli
agenti del commissariato Garibaldi-Venezia sono riusciti a individuare padre e
figlio, attraverso le foto di archivio, e ad arrestarli a

Santo Stefano Ticino

© RIPRODUZIONE RISERVATA

LOAD-DATE: November 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             325 of 2985 DOCUMENTS



                          Corriere della Sera (Italy)

                           17 novembre 2013 domenica
                               NAZIONALE Edizione

Grugliasco, dopo sette anni di Cassa la fabbrica rivive con la Maserati;
Il caso A nove mesi dall'ingresso della Fiat nello stabilimento che sembrava
segnato dal declino

BYLINE: Raffaella Polato

SECTION: ECONOMIA; Pag. 27

LENGTH: 860 parole



HIGHLIGHT: Gli ordini dall'estero, la produzione verso le 200 auto al giorno


Sono facce di operai, tecnici, impiegati. Sorridenti e fiere, per una volta, e
nell'Italia che perde il lavoro non è poco. Come loro stessi sanno benissimo:
sette anni di cassa integrazione, una fabbrica morta, mille lacerazioni quando
alla porta si presenta un nuovo proprietario con splendide promesse ma
altrettanto impegnative richieste. In che modo stia andando adesso, un anno dopo
il completamento dei primi investimenti (totale: un miliardo), a raccontarlo
molto meglio dei numeri sono proprio quelle facce.

Sorridevano già il 30 gennaio 2013, giorno di inaugurazione ufficiale dell'era
Fiat a Grugliasco, attorno alle prime Maserati: e se era tutt'altro che
scontato, nella roccaforte Fiom che per sopravvivere aveva dovuto sconfessare la
Fiom (oltre il 70% delle tessere sindacali, ma per salvare la faccia al
referendum Maurizio Landini fu di fatto costretto al «liberi tutti»), quei
sorrisi erano comunque ancora solo di speranza. Sorridono oggi , e l'apprensione
che pur sempre si avvertiva nove mesi fa è scomparsa. L'ha cancellata, e
sostituita con l'orgoglio di chi è tornato a essere aristocrazia operaia, il
grande numero dipinto in bianco sul parabrezza della supercar. Diecimila, dice.
Diecimila come le macchine prodotte lì, nello stabilimento che la ruggine di
anni inattività aveva cominciato a mangiarsi, dal momento dell'avvio. Diecimila
come il simbolo della scommessa che Sergio Marchionne e John Elkann hanno
proposto, gli uomini e le donne (tante) di Grugliasco hanno accettato, l'uno e
gli altri stanno vincendo.

Qui sì, devono parlare i numeri. Prima di Grugliasco, Maserati era un marchio
glorioso ma appannato. Ragion per cui non è lo scetticismo a mancare, quando il
leader Fiat-Chrysler annuncia che dal Tridente partirà per la rivoluzione
copernicana del Lingotto: «trasportare» il gruppo dalla fascia generalista delle
macchine piccole e poco costose a quella ben più sofisticata e redditizia delle
supercar. Premium e lusso, insomma. Obiettivo già non facile da raggiungere. Sì,
Torino ha l'eccellenza assoluta della Ferrari. Con la 500 sta spostando anche le
citycar fuori dalla mischia del mercato di massa. Ma riconvertire l'intera
produzione? Andare all'assalto di concorrenti con decenni di tradizione? I
competitor (soprattutto i tedeschi, e soprattutto Audi-Volkswagen) liquidano
l'idea con sufficienza. Lo stesso Marchionne la presenta con l'avvertenza: «Non
è una strategia per deboli di cuore».

La vera prova in effetti lo aspetta con l'Alfa Romeo, a cominciare dal Suv in
preparazione a Mirafiori. Non è un caso che la fabbrica storica del gruppo sia
ormai, di fatto, un tutt'uno con la new entry Grugliasco: il «polo unico del
lusso» è scattato a ogni effetto il primo novembre scorso. Ma se è certo che
l'Alfa sarà l'esame da win or lose , la sfida in cui Marchionne e la Fiat si
giocano tutto o quasi, il test Maserati dice che sì: la strategia può
funzionare.

Il Tridente, in poco più di nove mesi, dall'impianto torinese ha fatto uscire
8.200 esemplari della nuova Quattroporte (111.549 euro il prezzo base della
versione a benzina) e 1.800 della Ghibli (lanciata più tardi, costo «d'attacco»
69.703 euro). Significa che i nuovi modelli hanno già più che raddoppiato la
produzione del vecchio impianto di Modena, dove la Maserati è nata e che ha però
anche limiti «fisici» all'espansione. Vuol dire, soprattutto, che il ritmo
promette il rispetto della tabella di marcia verso i target fissati. Le 50 mila
vetture promesse per il 2015, quando alla gamma si sarà aggiunto anche il Suv
Levante, a giudicare dagli ordini sono un traguardo più che fattibile. Diecimila
sono le Quattroporte e le Ghibli prodotte nei primi nove mesi e rotti. Ma nello
stesso periodo la domanda ha corso parecchio di più: se a Grugliasco sono ormai
rientrati quasi tutti i 1.096 dipendenti storici, se a loro si sono affiancati
per «l'avvio» altri mille operai della Mirafiori in Cig da ristrutturazione, se
fin qui si riescono a produrre 140 auto al giorno su due turni con l'obiettivo
di arrivare a 200 macchine su tre turni, è perché le richieste hanno toccato
quota 9.900 per la Quattroporte e 7.900 per la Ghibli. Richieste straniere,
soprattutto: in Italia il superbollo ha svuotato i concessionari premium e
lusso, di tutte le marche, ma l'estero compensa con il 95% delle vendite, Usa e
Cina fanno da sole il 60%, la stessa Cina - Paese in cui Fiat ha sempre
arrancato in affannoso ritardo - è per la Quattroporte il primo mercato
assoluto. Una doppia scommessa vinta, dunque, e un successo che fa bene anche ai
vecchi modelli: 5 mila gli ordini arrivati a Modena per Granturismo e
Grancabrio, da una produzione di 3.600 nel 2012. Tutto lavoro per le fabbriche.
Tutta redditività per i bilanci.

© RIPRODUZIONE RISERVATA

A Grugliasco vengono realizzate le due nuove berline di lusso della casa del
Tridente: Quattroporte e Ghibli. Con due turni di lavoro giornalieri, lo
stabilimento è in grado di produrre oggi circa 140 vetture ma l'obiettivo è
raggiungere quota 200 su tre turni. Sono ormai rientrati quasi tutti i 1.096
dipendenti storici e a loro si sono affiancati altri mille operai della
Mirafiori in Cig da ristrutturazione

LOAD-DATE: November 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             326 of 2985 DOCUMENTS



                          Corriere della Sera (Italy)

                            16 novembre 2013 sabato
                                MILANO Edizione

Auto show 2014 a Milano Sfida tra città a quattroruote;
L'appuntamento Bologna, Torino, Parigi e Ginevra contro il salone di Rho

BYLINE: Maurizio Donelli

SECTION: CRONACA DI MILANO; Pag. 7

LENGTH: 522 parole



HIGHLIGHT: Gli organizzatori: sarà il più bello. Ma Fiat ha già detto no La
prima volta «La prima esposizione avvenne nel 1920a Porta Venezia - dice Enrico
Pazzali -, quindi per l'automobile è un ritorno a casa»


La doccia fredda arriva in serata, a conferenza stampa conclusa da un pezzo e
quando l'adrenalina per il lancio della sfida circola ancora nelle vene di
Alfredo Cazzola. Arriva da Torino e dice così: «Non crediamo esistano le
condizioni per far nascere un nuovo salone dell'auto». Firmato, Fiat: l'attore
di maggior peso nel «cartellone» che l'ex patron del Motor Show di Bologna dei
tempi d'oro è deciso ad allestire a Milano, alla Fiera di Rho, dall'11 al 21
dicembre 2014, sfruttando l'effetto Expo 2015.

La nota di Torino è inequivocabile: non si tratta di ostilità campanilistiche.
Della serie Milano no, ma magari Torino sì. Per niente: date le difficoltà dei
mercati, dice la Fiat, «pensiamo che il salone di Francoforte, che si alterna
annualmente a quello di Parigi, e soprattutto il Motorshow di Ginevra siano più
che sufficienti». Dunque né a Milano, né a Torino, né tantomeno a Bologna, dove
il Motor Show si è spento come un lumicino.

«L'Auto show sarà il Salone più bello del mondo», ha dichiarato Cazzola
nell'affollata conferenza stampa mattutina, con al fianco l'amministratore
delegato di Fiera Milano, Enrico Pazzali. Chiaro che ufficialmente le intenzioni
rimangono in pista, ma l'inattesa presa di posizione del Lingotto lascia
immaginare che il trionfalistico «sarà» potrebbe diventare un mesto «sarebbe
stato».

Cazzola non è sceso in particolari, si è limitato a evocare il profilo di un
evento di rango internazionale, ma differente da tutti gli altri. Un format
moderno, che - a suo giudizio - stimolerà i costruttori a ributtarsi nella
mischia. La rabbia di Bologna, che rivendica ancora un ruolo e conta di
organizzare comunque la sua fiera nello stesso periodo, e i tentativi di Torino,
che vorrebbe fare altrettanto, devono aver indotto Cazzola ad accelerare. Come a
voler mettere il cappello sulla poltrona prima che lo facessero gli altri.

Vedremo se l'annuncio della Fiat sarà seguito da altri rifiuti. Per adesso si
può solo riferire l'idea esposta da Cazzola, e che si avvicina a quella del
Salone del mobile: un nucleo di espositori in fiera e tante iniziative sparsa
per la città. «Milano è la capitale del design, del lifestyle , della moda - ha
spiegato -. L'Auto show terrà conto di ciò. Lavoreremo sui temi all'ordine del
giorno, dalle tecnologie alla Smart Energy, la trazione alternativa. Elettrica,
a gpl, a metano. Vogliamo cucire addosso a ogni marchio quello che lo
rappresenta al meglio».

Il Lingotto ha le sue evidenti ragioni. Dicembre si colloca tra ottobre (salone
di Parigi), novembre (salone di Los Angeles) e marzo (salone di Ginevra):
Kermesse importanti che comportano enormi investimenti per le case. Per un
settore sfiancato da una crisi senza precedenti che martella dal 2007 mettere a
budget tanti quattrini destinati a un evento italiano non è facile.

Buone sono anche le ragioni di chi ci crede nell'Auto show milanese. Come
Pazzali, che forte del successo di Eicma, il salone delle moto, ricorda come
«Milano possa vantare la prima fiera italiana dell'auto. Porta Venezia, 1920.
Una vetrina che si accese fino al '37. Il Salone dunque torna a casa». Forse.

© RIPRODUZIONE RISERVATA

LOAD-DATE: November 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             327 of 2985 DOCUMENTS



                          Corriere della Sera (Italy)

                            16 novembre 2013 sabato
                               NAZIONALE Edizione

Il gelo della Fiat sul salone dell'auto «In Italia non ci sono le condizioni»;
Il Lingotto

BYLINE: Rita Querzé

SECTION: ECONOMIA; Pag. 53

LENGTH: 218 parole


«Non crediamo esistano le condizioni per far nascere un nuovo salone dell'auto.
Riteniamo che il salone di Francoforte, che si alterna ogni anno a quello di
Parigi, e soprattutto il motorshow di Ginevra, siano più che sufficienti per
l'esigenza dei produttori, dei media e del pubblico». Quella arrivata ieri sera
da Fiat suona come una stroncatura per il «Milano auto show» fresco di
presentazione nel capoluogo lombardo. A lanciare il nuovo salone è Alfredo
Cazzola, patron del Motorshow di Bologna dei tempi d'oro (Cazzola si sfilò nel
2007 vendendo la fiera un attimo prima della crisi). «A Fiat non abbiamo ancora
presentato il progetto, spiace che l'azienda di Torino prenda posizioni così
nette senza sapere ancora di che cosa si tratta», si rammarica Cazzola. «Proprio
ieri sera il sindaco di Torino, Piero Fassino, mi ha pregato di considerare lo
spostamento della fiera sotto la Mole. Ha detto che avrebbe chiesto anche a Fiat
di intervenire. Non vorrei che le dichiarazioni dell'azienda torinese andassero
messe in relazione con quanto promesso dal sindaco». Ma Fassino ribatte a
stretto giro: «Quella di Cazzola è una versione interessata e non corrispondente
alla realtà. Da me nessun tono accorato, tantomeno pressioni. Mi sono limitato a
manifestare una disponibilità».

© RIPRODUZIONE RISERVATA

LOAD-DATE: November 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             328 of 2985 DOCUMENTS



                          Corriere della Sera (Italy)

                            16 novembre 2013 sabato
                               NAZIONALE Edizione

Cingano, il potere forte del mercante e della storia;
L'anniversario 10 anni fa la scomparsa del presidente di Mediobanca L'Europa
Seppe prevedere in anticipole debolezze del nostro capitalismo

BYLINE: FERRUCCIO DE BORTOLI

SECTION: CULTURA; Pag. 56.57

LENGTH: 1768 parole



HIGHLIGHT: Un'idea di finanza fuori dalla politica e nella società


La professione del banchiere non gode di grande credito popolare. Accadeva così
anche negli anni in cui Francesco Cingano, di cui ricorre il decennale della
morte a ottant'anni, fu prima alla guida della Banca Commerciale (Comit) e poi
alla presidenza di Mediobanca. Però, diciamo subito che per Cingano, come per
Raffaele Mattioli, quello del banchiere era soprattutto un mestiere, non una
professione. Non disdegnava l'uso del sostantivo mercante nel senso di colui
«che vive, prospera e decade nel mercato», ne respira l'aria, conosce chi
investe e chi consuma, è parte della società e non la guarda dall'alto con
disprezzo verso ciò che è materiale, costa fatica e sudore. «L'attività del
banchiere - scriveva nel 1978 - è l'arte del decidere. E per decidere bisogna
conoscere, capire, ottenere la fiducia del cliente, dell'imprenditore».

Alla Commerciale, il giovane Cingano era stato assunto nel 1946, ancora prima di
laurearsi, in una banca che fondeva la cultura umanistica alle conoscenze
tecniche, e aveva ricoperto tutti i gradini della carriera, dall'impiegato allo
sportello alla carica di amministratore delegato. Si era presentato alla sede
Comit di Padova su suggerimento, non su raccomandazione, di Bruno Visentini. E
prima di conoscere Mattioli, le cui qualità di «protettore delle arti» erano
note, aveva avuto un capo che non si era perso in una trading room prigioniero
di qualche astruso algoritmo, ma scriveva commedie traendo spunto dalla realtà
che osservava ogni giorno. Per Mattioli il credito era un «impalpabile
manufatto», qualcosa di materiale, che si potesse toccare con mano, fortemente
connesso con la realtà, con le aspirazioni e le necessità dei soggetti di
un'economia. Non un'entità dispersa nell'etere della finanza, un'espressione
matematica nella cui complessità si perdesse la percezione del rischio e della
responsabilità.

Una buona cultura umanistica, la padronanza dei processi, un'etica della
funzione erano qualità indispensabili per trasformare i capitali in progresso, i
numeri in progetti, le risorse in civiltà. Non è un caso che a Cingano piacesse
lo scritto giovanile di Einaudi dal titolo appunto Un Principe mercante , nel
quale il futuro presidente della Repubblica ed editorialista del Corriere ,
elogiava la figura e la moralità di un industriale italiano che aveva cercato
fortuna in Sud America, sul finire dell'Ottocento, rinunciando alle comodità del
possidente lombardo e del tagliacedole in poltrona. Cingano era un laico colto,
di nobili principi, di bonaria severità, rappresentante di una borghesia veneta
educata allo studio e alla sobrietà. Faceva parte di una classe dirigente non
elitaria, con un'idea ancora risorgimentale del Paese, un sacro rispetto delle
istituzioni, così faticosamente ricostruite dopo la guerra e la Resistenza, con
il culto dell'indipendenza e della separatezza dei ruoli. Una classe dirigente
non priva di colpe, non esente da errori e da compromessi, ma che mantenne
sempre uno stile e una compostezza nei costumi che oggi sono rari. Ci
sembravano, a noi giovani cronisti dell'economia, grigi e poco coraggiosi,
persino insopportabili in quell'ossessione per la riservatezza, in
quell'understatement lombardo poco incline al sorriso, di nessuna gestualità, e
quindi all'apparenza arido. Ma oggi, forse, li dobbiamo rivalutare alla luce dei
troppi errori commessi dalle generazioni successive. Sapevano resistere, per
quanto fu possibile, all'invadenza della politica, che pure avevano in casa - la
Comit apparteneva all'Iri e Mediobanca era un centauro con l'azionista pubblico
- e al germe delle appartenenze occulte. Gli «stranieri» come Gaetano Stammati,
chiamiamolo così, furono avvolti con cortesia nella struttura bancaria che
mostrava, per l'occasione, una sorprendente capacità di flettersi senza
piegarsi, peraltro mostrata negli anni del Fascismo. Non erano settari, non
avevano bisogno di cercarsi padrini politici. Erano poteri forti della loro
storia e della loro competenza e non dell'arroganza del ruolo. Sostenevano
capitalisti senza capitali, e qualche volta senza dignità, ma non anteponevano
mai loro stessi alle istituzioni che rappresentavano. La contabilità fra meriti
e colpe restava in attivo.

Con Cingano, sia alla Comit sia in Mediobanca, le occasioni d'incontro furono
numerose e l'arco delle discussioni amplissimo. Vi era innanzitutto una
preoccupazione di fondo che emerse, in analisi lucide, prima dell'avvio del
Mercato unico europeo. E cioè che il nostro gracile capitalismo non fosse
preparato né alla sfida dell'abbattimento delle barriere né a quello della
moneta unica. Salvo rare eccezioni. Per ragioni culturali, relative
all'antropologia dell'imprenditore italiano, prima ancora che per la sua
debolezza patrimoniale. Sul ruolo protettivo di Mediobanca non vi era, da parte
di Cingano, nessuna critica diretta - sarebbe apparsa imperdonabile e
incomprensibile all'interlocutore -, ma soltanto la previsione non errata che,
una volta in mare aperto, quel reticolo familiare e provinciale di intrecci e
relazioni sarebbe stato travolto da competitori più grandi e geneticamente più
agguerriti. Lo stesso Cingano ricordava, rievocando la figura del Governatore
della Banca d'Italia Donato Menichella, di aver discusso a lungo con Enrico
Cuccia dello scarso coraggio degli imprenditori italiani che avrebbero potuto
tranquillamente ricomprarsi dall'Iri, negli anni Trenta, quote di aziende
industriali a prezzi favorevoli, ma che, invece, non lo fecero.

Si parlò spesse volte dell'ascesa di Berlusconi, che non amava non tanto per le
idee quanto per il modo con il quale le perseguiva, rivelatore dei veri
obiettivi e dei conflitti d'interesse. Mediobanca può aver avuto molte colpe, ma
non quella di aver favorito l'ascesa del Cavaliere. Cingano considerava
l'istituto di via Filodrammatici un modello di coerenza nell'esercizio del
credito. L'amarezza per quanti, anche tra le persone a lui vicine, avevano
ceduto al fascino novista della stagione che si apriva in politica dopo le
inchieste di Mani Pulite, era a volte incontenibile. Certo, Cingano era un uomo
della Prima Repubblica e faticava a comprendere i fenomeni eruttivi della
Seconda, coltivava il sogno dell'incontro fra i diversi riformismi di una
società plurale, senza steccati ideologici. Che il suo mondo non aveva. La
Resistenza, infatti, li aveva fatti convivere tutti: cattolici, azionisti,
socialisti, comunisti. E uno dei suoi storici protagonisti, Leo Valiani -
senatore a vita e collaboratore del Corriere - conservò fino alla morte un
ufficio alla Comit. L'amicizia con Valiani fu intensa e vera e cementò in
Cingano l'idea di stemperare le ideologie educando alle regole di una società
liberale aperta e moderna. Mattioli, si ricorderà, in una celebre lettera del
1947 a Togliatti, sostenne che «la sana finanza» non rispondeva a un interesse
reazionario, ma all'interesse nazionale e doveva stare a cuore anche alla classe
operaia. Cingano scrisse nel 1984, alla morte di Berlinguer (cugino di Sergio
Siglienti, suo successore al vertice della Comit) che lo univa al segretario del
Partito comunista, il rifiuto di una società dello spreco «intesa come
distruzione di risorse che incide su tanti aspetti della vita italiana, sia
nella neghittosa sfera dell'amministrazione pubblica sia in alcune volgarità del
privato». In queste frasi è racchiusa gran parte dell'etica pubblica e privata
di un grande banchiere, italiano e non di sistema, che non sopportava il declino
del senso dello Stato, l'affermazione, gonfia di applausi di circostanza, di
individualismi e spinte corporative. Temeva il degrado estetico del suo Paese
(fu, lo ricordiamo, tra i fondatori del Fai, il Fondo italiano per l'ambiente).
Considerava il sostegno della cultura (per esempio l'impegno nell'Istituto
italiano per gli studi storici, voluto da Mattioli e da Benedetto Croce o il
proseguimento della collezione di arte contemporanea della Comit), un dovere
civico: non un vezzo da ostentare o la dimostrazione di uno status raggiunto.
L'impegno per la cultura e l'ambiente era una priorità morale.

Cingano visse l'era delle restrizioni al credito, dai massimali alle riserve
obbligatorie, con il malessere di chi era convinto che avrebbero comportato,
anche dopo la rimozione dei vincoli, una mutazione antropologica dei soggetti
dell'economia. Un appiattimento dei profili professionali negli istituti di
credito. Le forti esigenze di finanziamento del debito pubblico distoglievano il
risparmio privato dagli impieghi produttivi, contraddicevano l'articolo 81 della
Costituzione, ma soprattutto il buon senso. Ed erano una pessima lezione di
educazione civica, perché il risparmio degli italiani finanziava i difetti del
Paese, non le virtù.

Ho ritrovato, in uno scritto di Fulvio Coltorti, alcune delle osservazioni che
Cingano mi fece nel corso dei nostri incontri sul tema assai controverso della
banca mista. Che temeva. Era convinto che nel Paese dei conflitti d'interesse,
la divisione dei compiti fosse garanzia di rigore e onestà. E non si sbagliava.
Guardava con sospetto l'intreccio fra banca e industria nel quale proiettava
quella diffidenza culturale sull'imprenditoria italiana attratta più dalle
posizioni di rendita che dalle sfide del profitto. Fu un banchiere attento alla
redditività. Sosteneva che di troppo patrimonio non era fallita mai una banca.
Gli stress test della Banca centrale europea non gli avrebbero fatto paura; lo
inquietava, invece, la grande corsa alle dimensioni degli istituti, nella quale
intravvedeva invincibili personalismi. Una corsa che gli produsse molte
amarezze: il fallimento dei tentativi di Comit di rilevare Cariplo poi finita in
Intesa. E la sparizione della Commerciale, la banca che - secondo lui - non si
lascia mai, per nessun motivo. Avrebbe voluto mettere insieme Mediobanca, Comit
e Credit, ma restò un progetto sulla carta. Uno dei tanti. Perché le scelte del
regolatore, quella Banca d'Italia al cui Governatorato fu anche tra i possibili
candidati, avevano preso altri indirizzi. Anche la storia aveva preso nel
frattempo altre strade. Ma Cingano non era, per educazione e carattere, il tipo
da imboccare sentieri poco conosciuti lungo i quali si sarebbe sentito a
disagio.

© RIPRODUZIONE RISERVATA

Francesco Cingano era nato a Bondeno, in provincia di Ferrara, nel 1922.
Laureato in Giurisprudenza svolse gran parte della carriera nella Banca
Commerciale Italiana. Nel 1967 assunse la carica di amministratore delegato
della Comit.

Nell'87, divenne presidente della Banca Commerciale e l'anno successivo fu
nominato presidente di Mediobanca. Morì a Milano nel 2003

LOAD-DATE: November 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             329 of 2985 DOCUMENTS



                          Corriere della Sera (Italy)

                            14 novembre 2013 giovedì
                                BERGAMO Edizione

Ladri bloccati dal vicebrigadiere eroe Processati, ammettono. Uno va in cella;
Romano di Lombardia

BYLINE: V.R.

SECTION: CRONACA DI BERGAMO; Pag. 5

LENGTH: 292 parole


Dopo aver rubato una borsa da un'auto e uno zaino da un furgone sono fuggiti su
una Fiat Punto speronando più volte l'auto dei carabinieri e cercando anche di
investire uno dei militari che non ha avuto altra scelta. Si è catapultato
nell'auto in corsa consegnando due dei tre malviventi alla giustizia. È il
vicebrigadiere Roberto Lorini, 49 anni, della stazione di Romano.

È già noto alle cronache per un altro atto di coraggio. Nel maggio dello scorso
anno aveva mediato con un imprenditore che teneva in ostaggio gli impiegati
dell'Agenzia delle Entrate del paese della Bassa, infuriato per via di alcune
cartelle esattoriali arrivate da Equitalia. I due sono stati arrestati lunedì
dopo una folle fuga sull'ex statale 11 - da Romano di Lombardia fino a Isso.
Sono nomadi che vivono in un campo di Milano, R.S. 20enne e H.M. 40enne,
entrambi con precedenti penali. Accusati di furto, resistenza a pubblico
ufficiale, e lesioni aggravate, ieri mattina al processo per direttissima, hanno
ammesso tutto. Ma non hanno voluto rivelare il nome del terzo complice presente
in auto. Quest'ultimo ha approfittato dello scontro in retromarcia con un'Alfa
Romeo Mito di un pensionato (per fortuna illeso) per scappare nei boschi. «Siamo
stati noi, è vero - l'ammissione davanti al giudice dei due imputati -. Avevamo
paura dei carabinieri e abbiamo cercato la fuga in tutti i modi possibili. Non
sappiamo come si chiama l'uomo rumeno scappato dalla nostra auto». Il giudice ha
convalidato l'arresto dell'imputato più giovane disponendo la custodia in
carcere. Visti i dieci precedenti specifici per furto ha tenuto conto del grave
pericolo di reiterazione del reato. Obbligo di firma, invece, per il 40enne.
Processo rinviato al 21 novembre.

RIPRODUZIONE RISERVATA

LOAD-DATE: November 14, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             330 of 2985 DOCUMENTS



                          Corriere della Sera (Italy)

                            14 novembre 2013 giovedì
                               NAZIONALE Edizione

Comunicato sindacale

BYLINE: Il Comitato di redazione

SECTION: CRONACHE; Pag. 19

LENGTH: 528 parole


Cari lettori,

questo giorno rimarrà nella memoria di tutte le persone legate al Corriere della
Sera . Dopo 109 anni il palazzo di via Solferino, dove il giornale è ideato e
realizzato, viene svenduto alla finanza speculativa. Teniamo a mente i nomi di
questi azionisti: Fiat, Mediobanca, Banca Intesa Sanpaolo, Pirelli, Pesenti,
Unipol. E i nomi di questi consiglieri: Pietro Scott Jovane, amministratore
delegato; Angelo Provasoli, presidente del Consiglio di amministrazione; Roland
Berger, vicepresidente; Fulvio Conti, consigliere; Luca Garavoglia, consigliere;
Laura Mengoni, consigliere; Carlo Pesenti, consigliere. Ricade su di loro la
responsabilità storica di un'operazione gretta e di breve respiro. Rcs
Mediagroup incasserà 120 milioni frazionando l'edificio che comprende anche via
San Marco e via Balzan e per il quale l'azienda ha speso 73,8 milioni di
ristrutturazione solo pochi anni fa. Il ricavato della cessione non servirà
certo a risanare lo squilibrio finanziario del gruppo, originato (va sempre
tenuto presente) dall'avventuroso acquisto della società spagnola Recoletos
(2007).

Il contratto di vendita strappa l'edificio alla sua secolare destinazione e lo
getta nel vortice della speculazione immobiliare. L'acquirente, il fondo
americano Blackstone, si impegna a non vendere a un terzo soggetto solo per un
anno. Una clausola che può fruttare grandi guadagni al fondo americano in
brevissimo tempo. Blackstone si è comunque cautelato, imponendo a Rcs Mediagroup
un contratto di affitto della durata di nove anni per il blocco di via Solferino
e di sei anni per San Marco-Balzan.

Nel 2014 Rcs verserà 10,3 milioni di affitto, vale a dire l'8,5% rispetto alla
somma che verrà incassata a fine anno (120 milioni). Difficile, davvero,
immaginare, per Rcs, un affare peggiore e, di converso, per Blackstone
un'opportunità migliore.

A questo punto, cari lettori, resta solo una possibilità. Il palazzo di via
Solferino è stato, grazie anche all'intervento dei precedenti Comitati di
redazione del Corriere , vincolato dal Ministero dei Beni Culturali. La legge
prevede che la Soprintendenza per i Beni architettonici e paesaggistici di
Milano possa chiedere alle istituzioni competenti di esercitare il diritto di
prelazione entro sessanta giorni sul blocco di Via Solferino, ceduto a
Blackstone per 30 milioni.

Il Comitato di redazione del Corriere della Sera batterà fino in fondo questa
strada, con l'obiettivo di bloccare l'operazione, senza gravare sui bilanci
pubblici. I giornalisti del Corriere contano sul sostegno dei lettori. Lunedì 11
novembre il Comitato di redazione ha lanciato una petizione contro la svendita
sulla piattaforma online Change.org (http://www.change.org/ViaSolferino28 ). In
due giorni sono state raccolte oltre 10 mila firme. Auspichiamo di poter contare
sull'appoggio del sindaco di Milano, Giuliano Pisapia, del presidente della
Provincia, Guido Podestà, del presidente della Regione, Roberto Maroni. Oltre
che della direzione del Corriere e delle prestigiose personalità culturali che
da anni scrivono sul quotidiano, lasciatecelo dire ancora una volta, di via
Solferino.

del «Corriere della Sera»

© RIPRODUZIONE RISERVATA

LOAD-DATE: November 14, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             331 of 2985 DOCUMENTS



                          Corriere della Sera (Italy)

                            12 novembre 2013 martedì
                                BRESCIA Edizione

Auto, venti di ripresa Ma solo per le tedesche e per i marchi low cost;
Immatricolazioni Bene Bmw e Mercedes. Ancora giù Fiat

BYLINE: Massimiliano Del Barba

SECTION: ECONOMIA; Pag. 9

LENGTH: 659 parole


Un mercato che in dieci anni è profondamento cambiato. E che ha
inequivocabilmente diviso i consumatori fra chi - i più - sceglie il low cost
guardando a consumi e convenienza e chi - un ristretto zoccolo duro - è disposto
a pagare il prezzo della qualità. Chi sta in mezzo, e cioè il grosso dei marchi
generalisti, continua invece a vivere di sofferenze.

I primi dieci mesi dell'anno, per i rivenditori di automobili di Brescia e
provincia, si chiudono con l'ennesima doccia fredda: 23.223 automobili vendute
contro le 25.385 dello stesso periodo del 2012. Una caduta leggermente superiore
sia al dato nazionale (-8%), sia a quello regionale (-7,7%), figlia di un
andamento negativo costante e che, seppur in evidente rallentamento, non si è
interrotto nemmeno nell'ultimo mese (-3,3% a Brescia contro il -5,6% nazionale e
il -3% regionale).

Il rimbalzo registrato in Francia (+3,4%), Spagna (+28,6%) e Regno Unito
(+12,1%), non solo non si è visto sul territorio italiano nel suo complesso, ma
nemmeno la Lombardia e Brescia, solitamente anticipatrici della tendenza grazie
a un'economia più tonica e reattiva, danno per ora segnali positivi.

Fin qui la media di Trilussa. Perché disaggregando il dato fornito mensilmente
dall'Unrae, l'Unione nazionale dei rappresentanti di autoveicoli esteri, le
sorprese non si fanno attendere. A cominciare dal ritrovato successo, dopo gli
stop & go registrati fra gennaio e l'estate, delle tedesche: per i bavaresi di
Bmw i primi dieci mesi dell'anno hanno significato 882 immatricolazioni, in
crescita dell'8,2%, mentre Mercedes, marchio di punta del gruppo Daimler, ha
sfiorato i mille modelli venduti (999), equivalenti a un +10% tondo tondo sul
2012.

Ancora negativa, invece, la curva di Audi (-7,4%), anche se le 99 autovetture
immatricolate nel solo mese di ottobre restituiscono l'impressione di
un'inversione di tendenza che potrebbe irrobustirsi in novembre e dicembre.

Mentre prosegue il successo di Land Rover (+18,7%), sempre più status symbol con
i suoi due Range Rover di grido, l'Evoque e lo Sport, va male, anzi malissimo,
fatta eccezione per la sola Renault (+27,4%) che sta beneficiando della nuova
generazione di Clio, Megane e Scenic, la fascia delle medium. A cominciare da
Fiat che, pur rimanendo leader di mercato con 3.341 modelli davanti a Volkswagen
(2.527) e Ford (1.478) inanella l'ennesimo e consecutivo brutto risultato: -6%
nel periodo fra gennaio e ottobre 2013 malgrado la benaugurante ripresa (+9,3%)
messa a segno nell'ultimo mese.

Giù anche Volkswagen (-10,25) e Ford (-6,7%), mentre per rimanere nell'alto di
classifica dei big seller, per Citroen (-20,4%), Opel (-20,35) e Lancia (-20,8%)
si può parlare senza tema di smentita di una vera e propria débâcle. Deprimente,
infine, anche il trend di Peugeot (-13,2%), di Toyota (-9,7%) e di Alfa Romeo
(-29,9%).

Non è invece più una sorpresa il successo della fascia low cost, a cominciare da
Dacia. Il marchio costola a basso prezzo del colosso franco-nipponico, forte del
boom di vendite in Europa, guida con Kia la pattuglia delle case
automobilistiche che sfidano la crisi a suon di bassi consumi e invidiabili
rapporti qualità prezzo (+4,6% con 607 modelli venduti da gennaio a ottobre per
i rumeni, +35,4% con 661 immatricolazioni per i coreani).

Positivo, infine, anche il trend di altre asiatiche in grado di essere
competitive anche su modelli di fascia più alta grazie a un mix di affidabilità
e politiche di garanzia a lungo termine: è il caso di Subaru (+58,5%) e, in modo
particolare, di Mazda (addirittura +108,6%).

RIPRODUZIONE RISERVATA

La caduta delle immatricolazioni fatta registrare a livello nazionale nei primi
dieci mesi dell'anno rispetto allo stesso periodo del 2012

Milioni. La previsione delle vendite di automobili in Italia nel 2013. Una quota
che si è praticamente dimezzata rispetto a una decina di anni fa

La performance delle immatricolazioni in provincia di Brescia nei primi dieci
mesi dell'anno rispetto al 2012

LOAD-DATE: November 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             332 of 2985 DOCUMENTS



                          Corriere della Sera (Italy)

                            12 novembre 2013 martedì
                                BRESCIA Edizione

Dopo due Anni all'Iveco Cancelli aperti per la Fiom;
Focus

BYLINE: M.D.B.

SECTION: ECONOMIA; Pag. 9

LENGTH: 288 parole


Ha un sapore storico il ritorno, oggi, dei sindacalisti della Fiom in
un'assemblea dell'Iveco, anche se due anni di ostracismo da parte della
principale impresa industriale della provincia di Brescia non hanno minato il
largo consenso di cui gode il sindacato dei meccanici della Cgil. Grazie alla
recente sentenza della Corte Costituzionale (e dopo il rientro in sordina nella
Fiat di Pomigliano avvenuto solo qualche giorno fa) stamattina dalle 8 alle 10,
e oggi pomeriggio, dalle 14 alle 16, tocca all'Iveco di Brescia tornare al
passato.

Cioè a prima dell'aprile del 2012, quando le elezioni per le nuove Rsa
decretarono l'esclusione ufficiale dei candidati della Fiom. Quella volta, a
sorpresa, furono gli autonomi del Fismic a ottenere la maggioranza (710 voti e
14 rappresentanti). La delusione della Fim Cisl (319 voti e 7 rappresentanti),
che sperava di ottenere la fabbrica con la Fiom fuori dai giochi, era risultata
palese. I meccanici della Cgil, allora, avevano tenuto una specie di
consultazione ombra certificando i voti con tanto di cartellino. E anche in
contumacia la sigla aveva ottenuto la maggioranza, con 962 voti che,
virtualmente, sarebbero valsi 11 rappresentati contro gli 8 del Fismic, i 4
della Fim e i 3 della Uilm. Passata un'estate e, soprattutto, un'inverno fuori
dai cancelli, scontratisi più di una volta con i vertici aziendali per il
sostegno offerto al presidio del lavoratori della Mac, oggi i sindacalisti della
Fiom, neanche a farlo apposta, dovranno affrontare in assemblea un ordine del
giorno che parla di unità. E cioè la discussione riguardante lo sciopero
confederale del 15 novembre indetto da Cgil, Cisl e Uil contro la legge di
Stabilità.

mdelbarba@corriere.it

RIPRODUZIONE RISERVATA

LOAD-DATE: November 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             333 of 2985 DOCUMENTS



                          Corriere della Sera (Italy)

                            12 novembre 2013 martedì
                               NAZIONALE Edizione

Telecom già spagnola nel modo peggiore;
Cessioni

BYLINE: SALVATORE BRAGANTINI

SECTION: PRIMA PAGINA; Pag. 1.42

LENGTH: 879 parole


Chi voleva cambiamenti radicali in Telecom Italia (TI) è servito. In barba ai
divieti Antitrust, la spagnola Telefonica è già al volante, complici gli altri
condomini in Telco; Generali, Intesa Sanpaolo, Mediobanca, i nostri capitani
fuggitivi. L'operazione con cui Telefonica controllerà Telco (holding che ha il
22% del capitale ordinario di TI), però, non parte bene. In TI Franco Bernabè
era un capo azienda magari non estroso ma competente e teso al lungo termine,
refrattario agli ukase dei condomini che lo volevano una volta obbediente
esecutore, l'altra miracoloso taumaturgo; uscito lui inizia un nuovo corso il
cui orizzonte pare angusto.

È difficile sottrarsi a questa impressione davanti al nuovo piano d'impresa,
esposto dall'amministratore delegato di TI, Marco Patuano, in un'intervista al
Corriere (9 novembre): i capisaldi sono un piano d'investimento in Italia (9
miliardi in tre anni), la cessione di Telecom Argentina (TA), l'emissione di un
prestito obbligazionario convertendo, la cessione delle torri di trasmissione.

Poco c'è da dire sugli investimenti, che sono in linea con il 2012, quando TI ha
investito in Italia 3,1 miliardi. Veniamo alla cessione di TA, per la quale
Fintech, fondo messicano esperto in ristrutturazione del debito, spuntando dal
cielo blu ha offerto un miliardo di dollari, solo il 10% più del prezzo di
mercato. TA ha in cassa 600 milioni, quindi l'offerta vale in realtà 400
milioni. Non convince l'argomentazione per cui la legge locale ostacola l'arrivo
a TI di quei soldi: essi possono sempre essere investiti sul posto, o
rimpatriati quando si potrà. Nessuno, inoltre, ha mai detto che TA fosse in
vendita, né è stata allestita un'asta a tal fine.

I dubbi aumentano sapendo che è Telefonica il principale concorrente di TA; il
nuovo padrone di TI forse vuol scegliersi i concorrenti. Più che domandarsi cosa
ne pensino i regolatori locali (le cui logiche non sono sempre limpide), il
mercato dovrebbe esigere dal cda un'asta vera e propria per TA, nell'interesse
di tutti i soci. Ma c'è di più: vendere TA ha senso solo come preludio alla
vendita anche di Tim Brasil. Sul tema le dichiarazioni di Patuano al Sole 24Ore
ricordano i responsi della Sibilla: «La domanda non è se con la salita di
Telefonica in Telco noi saremo costretti a vendere Tim Brasil, ma se Telefonica
può salire in Telco se noi non la vendiamo; e la risposta è no»; che cosa vuol
dire? Forse che l'avventura internazionale di TI è finita. Chi l'ha deciso? E i
soci sono d'accordo?

La diversità di trattamento è il tema-chiave del prestito obbligazionario
convertendo, emesso per 1,3 miliardi; la decisione è stata presa in cda giovedì
7 e attuata in serata. Le offerte sul mercato spesso devono esser attuate
immediatamente, ma se toccano il capitale vanno rivolte a tutti gli azionisti:
il convertendo, invece, è andato solo ad azionisti istituzionali europei, con
qualche eccezione, come l'americana Blackrock, che ne ha comprato 200 milioni.

Un prestito convertendo, lo dice la parola, deve essere convertito in capitale.
Esso è un aumento di capitale a termine, sul quale nel frattempo si percepisce
l'interesse, qui il 6,25%: non male, anche per un credito a un grande debitore.
Il vantaggio per TI è che un convertendo non impone lo sconto sui valori di
mercato: la sua remunerazione e i parametri di conversione lo hanno reso gradito
agli istituzionali, accorsi in massa.

Restano però a bocca asciutta tutti gli altri azionisti, ordinari nel senso di
«normali», il 25% del capitale ordinario, compresa la Findim (Fossati).
S'intravede l'intento di mettere questa contro i grandi investitori
istituzionali, il cui supporto essa va cercando per difendere il suo 5% di TI. A
pensar male si fa peccato, ma forse il convertendo serve a saziare le pance
degli istituzionali; domani avranno meno fame di ostacolare il nuovo corso
iberico, con Findim o da soli.

Perché mai, avran pensato i nuovi padroni, curarsi degli altri soci, che non
avranno i soldi, o la voglia, per combattere un'operazione che darà ad alcuni,
più uguali degli altri, nuove azioni ordinarie; con esclusione quindi del
diritto d'opzione per gli altri, senza che sia individuabile quell'interesse
della società (a ricevere i soldi da quegli azionisti e non da altri) che è
richiesto dall'equità, prima ancora che da un codice civile vecchio sì, ma
vigente pur sempre. Vorrà qualcuno difendere, con il proprio investimento, anche
quel poco di rispetto delle minoranze che permane in Italia?

Dulcis in fundo, la cessione delle torri di trasmissione (escludiamo, per carità
di patria, che l'acquirente sia il principale operatore italiano, Mediaset). Le
torri, dice Patuano, sono 20 mila e valgono 2 miliardi. È una scelta legittima
ma miope: altri gestori la escludono, per evitare sorprese nell'utilizzo delle
torri o nella manutenzione, cui solo il diretto interessato può provvedere con
la prontezza e perizia necessarie.

Le torri sono parte del servizio, e TI dovrebbe utilizzarle pagando un canone a
chi le comprerà. Più precisamente, sarà il canone a determinare il prezzo di
vendita. Maggiore l'incasso oggi, più alto il canone domani: TI sta vendendosi
il vitello in pancia alla vacca, come dicevano i nostri vecchi. Mai essi
avrebbero fatto operazioni simili.

© RIPRODUZIONE RISERVATA

LOAD-DATE: November 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             334 of 2985 DOCUMENTS



                          Corriere della Sera (Italy)

                            12 novembre 2013 martedì
                               NAZIONALE Edizione

Telecom, per la scelta del presidente in pista un collegio di «saggi»;
Tononi e Beccalli Falco nella rosa

BYLINE: Federico De Rosa

SECTION: ECONOMIA; Pag. 31

LENGTH: 622 parole


MILANO - Telecom Italia accelera la messa a punto della lista in vista
dell'assemblea che il 20 dicembre dovrà deliberare l'eventuale revoca dei
rappresentanti Telco dal consiglio del gruppo telefonico. Il board ha
individuato i «saggi» che dovranno esaminare i candidati inseriti da Egon
Zehnder nella short list. Il comitato è composto dal presidente di Mediobanca,
Renato Pagliaro, dal vicepresidente non esecutivo di Telefonica, Julio Linares,
e dal consigliere indipendente Lucia Calvosa, docente di diritto commerciale
all'Università di Pisa. Avranno il compito di intervistare i candidati e
scegliere il nome del capolista per l'assemblea di dicembre. La rosa è stata
ultimata e tra i nomi rimasti ci sarebbero Massimo Tononi, ex Goldman Sachs e
attuale presidente di Borsa Italiana, e Nani Beccalli Falco, numero uno europeo
di General Electric. Dalla lista sarebbe invece uscito il presidente dell'Eni,
Giuseppe Recchi, che insieme all'ex ministro Francesco Profumo e all'ex manager
della Pirelli, Francesco Gori, erano stati inseriti nel primo elenco ristretto.
Non c'è Massimo Sarmi. Il nome del numero uno delle Poste sarebbe solo stato
«risparmiato» per la tornata di aprile se, come probabile, l'assemblea di
dicembre dovesse andare a vuoto.

Le possibilità che il consiglio venga azzerato al momento sembrano poche. Il
board di Telecom ha respinto le motivazioni con cui Marco Fossati ha sostenuto
la richiesta di revoca. «Findim assume una sorta di inesistente eterodirezione
da parte di Telco non soltanto verso Telecom ma verso i singoli consiglieri», ha
spiegato in una nota il gruppo telefonico, precisando che «le regole di
autodisciplina che il consiglio si è dato contemplano specifici presidi contro
vere o ipotetiche possibilità di abuso dell'azionista di riferimento e dei suoi
soci ai danni dell'interesse della società». Dunque il board ha «sempre operato
nel pieno rispetto dei principi che sovraintendono la corretta funzione
gestoria». Ciò tuttavia non toglie a Findim il diritto di chiedere il parere dei
soci e quindi il 20 dicembre l'assemblea dovrà votare la decadenza del
consiglio.

Ieri intanto il board di Telecom è tornato a riunirsi per affrontare la vendita
di Telecom Argentina. Il consiglio, dal quale erano assenti sia i soci spagnoli
sia l'amministratore delegato Marco Patuano, collegato da Londra dove ha in
corso il road show sul piano, è stato informato sull'offerta presentata
dall'imprenditore messicano David Martinez attraverso il fondo americano
Fintech, per rilevare il 22% di Telecom Argentina più altri asset marginali. Sul
tavolo Martinez avrebbe messo 960 milioni di dollari: circa 700 per la quota
nella controllata di Buenos Aires e il resto per le rimanenti attività.
L'amministratore delegato di Telecom, Marco Patuano, ha ricevuto il mandato per
chiudere la trattativa e voci rimbalzate ieri dall'Argentina davano per
imminente l'accordo, che dovrà ricevere le autorizzazioni delle autorità
competenti. Le quali potrebbero anche avere qualcosa da obiettare: Martinez,
insieme al gruppo editoriale El Clarín, controlla la tv via cavo Cablevision,
che opera anche come fornitore di banda larga. Secondo una prima valutazione
l'operazione non sarebbe ammessa e Martinez ha già detto di essere disponibile a
lasciare Cablevision, sperando però di non doverlo fare.

La cessione della controllata argentina è uno dei passaggi chiave del nuovo
piano strategico di Telecom. Le risorse serviranno a finanziare gli investimenti
nella banda larga. Ieri il ministro dello Sviluppo Economico, Flavio Zanonato,
ha mostrato di apprezzare: «Telecom ha un piano di investimenti significativi e
che con il nuovo amministratore delegato questo piano si è rafforzato».

© RIPRODUZIONE RISERVATA

LOAD-DATE: November 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             335 of 2985 DOCUMENTS



                          Corriere della Sera (Italy)

                            12 novembre 2013 martedì
                               NAZIONALE Edizione

Telecom già spagnola nel modo peggiore;
Cessioni

BYLINE: SALVATORE BRAGANTINI

SECTION: IDEE & OPINIONI; Pag. 42

LENGTH: 879 parole


Chi voleva cambiamenti radicali in Telecom Italia (TI) è servito. In barba ai
divieti Antitrust, la spagnola Telefonica è già al volante, complici gli altri
condomini in Telco; Generali, Intesa Sanpaolo, Mediobanca, i nostri capitani
fuggitivi. L'operazione con cui Telefonica controllerà Telco (holding che ha il
22% del capitale ordinario di TI), però, non parte bene. In TI Franco Bernabè
era un capo azienda magari non estroso ma competente e teso al lungo termine,
refrattario agli ukase dei condomini che lo volevano una volta obbediente
esecutore, l'altra miracoloso taumaturgo; uscito lui inizia un nuovo corso il
cui orizzonte pare angusto.

È difficile sottrarsi a questa impressione davanti al nuovo piano d'impresa,
esposto dall'amministratore delegato di TI, Marco Patuano, in un'intervista al
Corriere (9 novembre): i capisaldi sono un piano d'investimento in Italia (9
miliardi in tre anni), la cessione di Telecom Argentina (TA), l'emissione di un
prestito obbligazionario convertendo, la cessione delle torri di trasmissione.

Poco c'è da dire sugli investimenti, che sono in linea con il 2012, quando TI ha
investito in Italia 3,1 miliardi. Veniamo alla cessione di TA, per la quale
Fintech, fondo messicano esperto in ristrutturazione del debito, spuntando dal
cielo blu ha offerto un miliardo di dollari, solo il 10% più del prezzo di
mercato. TA ha in cassa 600 milioni, quindi l'offerta vale in realtà 400
milioni. Non convince l'argomentazione per cui la legge locale ostacola l'arrivo
a TI di quei soldi: essi possono sempre essere investiti sul posto, o
rimpatriati quando si potrà. Nessuno, inoltre, ha mai detto che TA fosse in
vendita, né è stata allestita un'asta a tal fine.

I dubbi aumentano sapendo che è Telefonica il principale concorrente di TA; il
nuovo padrone di TI forse vuol scegliersi i concorrenti. Più che domandarsi cosa
ne pensino i regolatori locali (le cui logiche non sono sempre limpide), il
mercato dovrebbe esigere dal cda un'asta vera e propria per TA, nell'interesse
di tutti i soci. Ma c'è di più: vendere TA ha senso solo come preludio alla
vendita anche di Tim Brasil. Sul tema le dichiarazioni di Patuano al Sole 24Ore
ricordano i responsi della Sibilla: «La domanda non è se con la salita di
Telefonica in Telco noi saremo costretti a vendere Tim Brasil, ma se Telefonica
può salire in Telco se noi non la vendiamo; e la risposta è no»; che cosa vuol
dire? Forse che l'avventura internazionale di TI è finita. Chi l'ha deciso? E i
soci sono d'accordo?

La diversità di trattamento è il tema-chiave del prestito obbligazionario
convertendo, emesso per 1,3 miliardi; la decisione è stata presa in cda giovedì
7 e attuata in serata. Le offerte sul mercato spesso devono esser attuate
immediatamente, ma se toccano il capitale vanno rivolte a tutti gli azionisti:
il convertendo, invece, è andato solo ad azionisti istituzionali europei, con
qualche eccezione, come l'americana Blackrock, che ne ha comprato 200 milioni.

Un prestito convertendo, lo dice la parola, deve essere convertito in capitale.
Esso è un aumento di capitale a termine, sul quale nel frattempo si percepisce
l'interesse, qui il 6,25%: non male, anche per un credito a un grande debitore.
Il vantaggio per TI è che un convertendo non impone lo sconto sui valori di
mercato: la sua remunerazione e i parametri di conversione lo hanno reso gradito
agli istituzionali, accorsi in massa.

Restano però a bocca asciutta tutti gli altri azionisti, ordinari nel senso di
«normali», il 25% del capitale ordinario, compresa la Findim (Fossati).
S'intravede l'intento di mettere questa contro i grandi investitori
istituzionali, il cui supporto essa va cercando per difendere il suo 5% di TI. A
pensar male si fa peccato, ma forse il convertendo serve a saziare le pance
degli istituzionali; domani avranno meno fame di ostacolare il nuovo corso
iberico, con Findim o da soli.

Perché mai, avran pensato i nuovi padroni, curarsi degli altri soci, che non
avranno i soldi, o la voglia, per combattere un'operazione che darà ad alcuni,
più uguali degli altri, nuove azioni ordinarie; con esclusione quindi del
diritto d'opzione per gli altri, senza che sia individuabile quell'interesse
della società (a ricevere i soldi da quegli azionisti e non da altri) che è
richiesto dall'equità, prima ancora che da un codice civile vecchio sì, ma
vigente pur sempre. Vorrà qualcuno difendere, con il proprio investimento, anche
quel poco di rispetto delle minoranze che permane in Italia?

Dulcis in fundo, la cessione delle torri di trasmissione (escludiamo, per carità
di patria, che l'acquirente sia il principale operatore italiano, Mediaset). Le
torri, dice Patuano, sono 20 mila e valgono 2 miliardi. È una scelta legittima
ma miope: altri gestori la escludono, per evitare sorprese nell'utilizzo delle
torri o nella manutenzione, cui solo il diretto interessato può provvedere con
la prontezza e perizia necessarie.

Le torri sono parte del servizio, e TI dovrebbe utilizzarle pagando un canone a
chi le comprerà. Più precisamente, sarà il canone a determinare il prezzo di
vendita. Maggiore l'incasso oggi, più alto il canone domani: TI sta vendendosi
il vitello in pancia alla vacca, come dicevano i nostri vecchi. Mai essi
avrebbero fatto operazioni simili.

© RIPRODUZIONE RISERVATA

LOAD-DATE: November 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             336 of 2985 DOCUMENTS



                          Corriere della Sera (Italy)

                            11 novembre 2013 lunedì

Renault-Nissan L'aspirante impero colpisce ancora;
Storie Dove possono arrivare il gigante nipponico e la piccola francese

BYLINE: BIANCA CARRETTO

SECTION: CORRIERECONOMIA; Pag. 3

LENGTH: 667 parole



HIGHLIGHT: L'obiettivo è di arrivare con gli accordi a 12 milioni di auto
vendute

E' l'unica alleanza che regge oltre alla collaudata Fiat-Chrysler Produce 8
milioni di auto. E ora collaborando con Mitsubishi...


C arlos Ghosn, il presidente di Nissan, ha annunciato una completa
riorganizzazione della sua squadra. Dal primo gennaio 2014, tutta la struttura
di Nissan sarà suddivisa in sei direzioni, al posto delle tre attuali: l'Europa
si separa dal Medio Oriente, dall'Africa e dall'India, la Cina viene resa
indipendente dall'Asia, l'America del Nord si divide da quella del Sud. Il
bilancio, dal 1° aprile 2013 al 31 marzo 2014, prevede un utile netto di 355
miliardi yen, circa 2,75 miliardi di euro, contro i 420 miliardi di yen previsti
e sono state riviste al ribasso anche le vendite annuali, nel mondo, 5,2 milioni
di vetture contro le 5,3 ipotizzate precedentemente.

Cause

Una situazione causata dalla crisi dell'Europa (-6,1%) e dal calo dell'8,3%
della Cina, poiché i consumatori esitano ancora ad acquistare prodotti
giapponesi a causa della contesa politica territoriale. Ottimi i risultati in
America dove le immatricolazioni sono incrementate del 14,5%, favorite dal
deprezzamento dello yen, che ha fatto rialzare il fatturato, nel primo semestre,
a 4,760 miliardi di yen.

Nissan è alleata di Renault che possiede la maggioranza delle sue quote, il
marchio francese ha registrato la più forte progressione in Russia, il 23%,
mentre il mercato si è contratto del 5%, posizionandosi al secondo posto, dietro
al costruttore nazionale Avtovaz, di cui però detiene il 25% del capitale.

Nello scorso dicembre l'alleanza Renault/Nissan ha sottoscritto il controllo
totale di Avtovaz, operativo dalla metà del 2014, le tre case dovrebbero
controllare il 40% delle vendite locali. Avtovaz dispone di una fabbrica a
Togliattigrad in cui vengono assemblate le Dacia Logan, il marchio low cost di
Renault. In questo partenariato, dal 2010, si è aggiunta anche una
partecipazione, incrociata del 3%, con Daimler, per sviluppare la futura Renault
Twingo (progetto Edison) insieme alla Smart (marchio di Mercedes) e per fornire
motori diesel di piccola cilindrata al brand tedesco.

Disegno

Dalla scorsa settimana si è inserita anche la nipponica Mitsubishi, una
collaborazione che sfocerà nella realizzazione di due nuove berline, di fascia
media, su piattaforma francese, ma commercializzate con il marchio giapponese.

La prima vettura uscirà dalla fabbrica Renault/Samsung, nella Corea del Sud, per
essere venduta in America del Nord ed in Canada. Inoltre è previsto uno scambio
di tecnologie per lo sviluppo della propulsione elettrica e di pianali di ultima
generazione. Mitsubishi coopera già dal 2003 con Nissan, hanno creato una
società per lo sviluppo di veicoli di piccola taglia, molto richiesti in
Giappone.

A questo punto è giusto chiedersi se le ambizioni di Renault si fermeranno: nel
1999 ha firmato l'alleanza con Nissan, seguita dall'acquisto della coreana
Samsung Motors, della rumena Dacia, dalla scalata nel capitale di Avtovaz, ha
siglato accordi con Daimler ed ora con Mitsubishi. Renault attualmente produce
circa 2,35 milioni di veicoli, pochi se confrontati a quelli di Toyota,
Volkswagen, General Motors, Hyundai-Kia e Ford, insignificanti addirittura con
quelli di Nissan, ma l'insieme di alleanze, accordi e partecipazioni, posiziona
Renault al vertice dell'industria automobilistica.

Renault/Nissan vendono circa 8 milioni di vetture nel mondo, quindici anni fa
erano meno di cinque. Il nuovo amalgama di oggi ne conta più di undici milioni,
quasi due milioni in più di Toyota che è il primo costruttore al mondo. La forza
del francese sta anche nell'aver consolidato il suo rapporto con Nissan, quando
tutte le alleanze del mondo dell'automobile sono naufragate: Daimler con
Chrysler e Mitsubishi, quest'ultima ha rotto con Psa Peugeot Citroen, General
Motors con Fiat, Isuzu, Subaru e Suzuki che, a sua volta, ha interrotto ogni
rapporto con Volkswagen.

Ford si è liberata, progressivamente, di Volvo, Jaguar, Land Rover ed ha
rinunciato anche a Mazda.

Vacilla pericolosamente la joint-venture tra Psa e General Motors, progredisce
solamente quella tra Fiat e Chrysler.

RIPRODUZIONE RISERVATA

LOAD-DATE: November 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             337 of 2985 DOCUMENTS



                          Corriere della Sera (Italy)

                            11 novembre 2013 lunedì

Grafici Wall Street può frenare Milano cerca di bucare il tetto;
Trend I conti in tasca al rialzo con diverse velocità dei listini globali

BYLINE: ADRIANO BARRI'

SECTION: CORRIERECONOMIA; Pag. 24

LENGTH: 686 parole



HIGHLIGHT: Gli analisti tecnici vedono una pausa anche per Francoforte. Piazza
Affari, se le banche tengono, punta oltre quota 20 mila


L a Borsa sale, che paura. L'inarrestabile rialzo dei principali listini
mondiali sta disorientando gli analisti dei grafici che mettono in guardia da
improvvisi cambi di direzione.

Fa eccezione Piazza Affari che potrebbe continuare a dare soddisfazione
considerata la distanza che la separa dai massimi storici e la liquidità immessa
sul mercato dalle banche centrali. Per il listino milanese il potenziale di
rialzo, tra oggi e fine anno, sarebbe intorno al 10% mentre per Wall Street e
Francoforte è possibile una pausa di riflessione nell'ordine del 5%. In Italia
il vento a favore dovrebbe soffiare soprattutto per i titoli del comparto
finanziario con Mediobanca Ubi, Unicredit in testa mentre per gli industriali,
ed in particolare la galassia Fiat, potrebbe essere arrivato il momento di uno
stop.

Secondo Filippo Ramigni, responsabile investimenti di Classica Sim, «i mercati
sono assolutamente compiacenti con il trend . C'è un fortissimo sostegno da
parte della liquidità che spinge gli investitori a prendersi rischi nonostante
Borse come quelle statunitensi o quella tedesca salgano ininterrottamente da
oltre 2 anni. Il problema, come sempre, è capire in anticipo quando sarà
l'inversione di rotta».

In questo scenario diventa fondamentale avere dei punti di riferimento per
cercare di orientarsi in vista della chiusura dell'anno.

Ipotesi

Una delle ipotesi più accreditate tra gli esperti graficisti interpellati è che
nelle prossime settimane si assisterà a un cambio di velocità tra Usa ed Europa.
«Indici come l'S&P 500 o il Dow Jones - continua Ramigni - danno segnali di
stanchezza mentre il Vecchio Continente è molto promettente soprattutto per
quello che riguarda i paesi periferici come l'Italia. Gli investitori si buttano
sui nazioni a rischio perché si sentono con le spalle coperte dagli interventi
della banca centrale». Tradotto in numeri significa che l'indice S&P 500
rispetto agli attuali massimi storici potrebbe fare un passo indietro in area
1.700-1.710 punti, ma sino a quando si manterrà sopra 1.650 punti l'intonazione
resterà positiva. Stesso discorso per il Dax: solo se l'indice dovesse perdere
quota sotto 9.000-8.950 punti potremmo assistere a uno storno interessante verso
8.780-8.800 punti.

Filippo La Ganga, analista tecnico di Websim.it, spiega così il suo punto di
vista: «Al 7 novembre l'indice italiano Ftse Mib ha accumulato una performance
da inizio anno del +17,3%, di cui +11% nel solo mese di ottobre. Guardando
invece al tanto venerato indice tedesco Dax le performance sono rispettivamente
+19% e +5%. Il più importante S&P500 registra rispettivamente +24% e +4,5%». Da
questi numeri - continua La Ganga - si evince come le borse storicamente più
performanti abbiano fatto molto bene per quasi tutto l'anno e piano piano
continuino a salire. Ma il vero protagonista di quest'autunno e probabilmente
anche della fine dell'anno sarà l'Italia, accompagnata dalle altre maggiori
borse periferiche.

Per quanto riguarda il nostro indice il primo obbiettivo indicato dagli analisti
di Websim.it, in area 19 mila punti è stato abbondantemente raggiunto. La forza
del movimento lascia pensare quindi ad ulteriori estensioni, con obbiettivo
finale in area 20.000-20.500 punti raggiungibile tra fine anno ed il primo
trimestre del successivo.

Idee

Un ragionamento abbastanza allineato a quello di Ramigni: «Se l'Italia tiene
area 18 mila punti il primo target al rialzo è a 20.500 punti. Ma ricordiamo che
è il comparto bancario a fare il mercato. Tra i titoli che vale la pena
monitorare Ubi e Mediobanca. Se tiene il livello di 4 euro l'istituto guidato da
Victor Massiah può arrivare sino a 5,40-6,10 euro mentre il primo target per
Mediobanca è intorno a 7,50 euro». Ramigni suggerisce di seguire con attenzione
anche Enel, che nonostante abbia guadagnato il 40% dai minimi di luglio 2013,
superando quota 3,30 euro, darebbe un chiaro segnale di forza per correre ancora
di più. La galassia Fiat sembra invece avere invece finito la benzina così come
il settore del lusso. «Correranno in sintesi i titoli che sinora hanno corso
meno», conclude Ramigni.

RIPRODUZIONE RISERVATA

LOAD-DATE: November 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             338 of 2985 DOCUMENTS



                          Corriere della Sera (Italy)

                           10 novembre 2013 domenica
                               NAZIONALE Edizione

Fiat, ecco i piani per le nuove auto;
Il Lingotto A marzo la presentazione del suv Jeep da produrre a Melfi. Al Motor
Show di Parigi di settembre la 500X

BYLINE: Bianca Carretto

SECTION: ECONOMIA; Pag. 25

LENGTH: 485 parole



HIGHLIGHT: L'ipotesi di una sportiva e il rilancio del marchio Alfa. Le scelte
su Cassino Il piano industriale Nel primo trimestre 2014 sarà presentato
l'aggiornamento quinquennale del piano


Nel primo trimestre 2014 Fiat presenterà l'aggiornamento, quinquennale, del suo
piano industriale che include il rilancio del marchio Alfa Romeo, i dettagli del
ritorno in America, a partire dal 2014 con la 4C, per proseguire con altre
vetture, tra cui la Giulia. Il marchio del Biscione si confronterà in Usa, anche
con i giapponesi della Lexus di Toyota e della Infiniti di Nissan , entrati in
quel mercato nel momento in cui le tre «big» Ford, Gm e Chrysler , erano nella
tempesta. Lo stabilimento di Cassino, l'unico di cui non si conoscono ancora i
programmi di sviluppo, ma il solo, in Europa, adatto a costruire i modelli Alfa
Romeo, attende l'annuncio della ripartenza, a difesa della centralità del
maggiore sito produttivo del suo territorio.

«Non chiuderò mai impianti in Italia», lo ha detto, lo conferma, ripetutamente,
Sergio Marchionne, in privato ed in pubblico, parlando con la stampa e con gli
analisti, un credo che lo accompagna sin dall'inizio del suo mandato, nel giugno
2004. La Fiat, in quel momento, con il cappio al collo di un accordo,
precedentemente siglato, con General Motors, configurabile come una vendita
differita, affrontava il futuro senza novità di prodotto, ma Marchionne pose,
come priorità assoluta, la difesa degli stabilimenti e del welfare dei
dipendenti. Progetti ed iniziative per contrastare i riflessi economici negativi
che le famiglie, affrontavano, provocati allora, solo dalla cassa di
integrazione prolungata, oggi aggravati da una crisi generalizzata. «Anche se
vendiamo più vetture in Brasile che in Italia e Chrysler è più grande di Fiat,
le radici rimangono italiane», ripete spesso ai suoi. Il piano di Fiat-Chrysler
prevede da un lato una società globale, ma la decisione di continuare a credere
nelle fabbriche (Pomigliano, Melfi, Grugliasco, Atessa) nonostante la
sovraccapacità produttiva del mercato europeo. La ristrutturazione di Mirafiori,
che produrrà due nuovi modelli, entrambi Maserati, il suv Levante ed un altro
veicolo di impronta sportiva, significa essenzialmente che «stiamo cercando di
allontanarci dalla strategia seguita tradizionalmente perché infruttuosa, ci
siamo spostati sul segmento premium, il solo settore in cui investirò». Ed è
sempre Marchionne a ribadire che «i primi risultati di Maserati sono
l'indicazione della validità della nostra intuizione e la piattaforma della Casa
del Tridente è l'elemento necessario per costruire una vettura unica». Questo è
l'obbiettivo primario, fare di Alfa Romeo e di Maserati concorrenti temibili dei
produttori tedeschi, dalla qualità infallibile, con in più, un tocco italiano. I
veicoli programmati per Melfi li vedremo, il suv compatto, marchiato Jeep a
marzo, a Ginevra , la 500X avrà la vetrina del Motor Show di Parigi, a
settembre, due vetture che nascono sullo stesso pianale, ma totalmente
differenti una dall'altra, per carattere, stile e prestazioni .

© RIPRODUZIONE RISERVATA

LOAD-DATE: November 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             339 of 2985 DOCUMENTS



                          Corriere della Sera (Italy)

                            8 novembre 2013 venerdì
                                BERGAMO Edizione

Pirovano: ci buttano in strada;
Provincia

BYLINE: R.S.

SECTION: CRONACA DI BERGAMO; Pag. 7

LENGTH: 110 parole


Sono 150 i dipendenti della Provincia (su 607) che hanno partecipato
all'assemblea convocata in Fiera dal presidente Ettore Pirovano. L'obiettivo era
rendere noto ai lavoratori, il cui posto di lavoro è a rischio, l'esito
dell'incontro svoltosi martedì a Roma con l'Unione province italiane, a cui
hanno partecipato dipendenti e amministratori. «Sono nel panico, vogliono
buttarci in strada, senza dirci dove traslocheremo - ha detto Pirovano -. Non vi
ho mai accusato di essere fannulloni, comunque nessuno si illuda di evitare
quello che è successo in Fiat». Per il 15 novembre è indetto uno sciopero
nazionale dei dipendenti delle province.

RIPRODUZIONE RISERVATA

LOAD-DATE: November 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             340 of 2985 DOCUMENTS



                          Corriere della Sera (Italy)

                            8 novembre 2013 venerdì
                               NAZIONALE Edizione

Pressione fiscale Più «punite» le medie imprese;
I dati Unioncamere e Mediobanca

BYLINE: R.Ba.

SECTION: PRIMO PIANO; Pag. 6

LENGTH: 435 parole


ROMA - La tassazione sulle medie imprese «continua a essere punitiva». La
pressione fiscale colpisce più questo segmento particolarmente dinamico della
struttura produttiva, toccando il 44,5%, che le grandi imprese, dove il prelievo
medio è del 33,6%. Il dato emerge dall'indagine annuale sulle medie imprese
industriali italiane, realizzata da Mediobanca e Unioncamere. Nell'anno della
crisi (2011) oltre il 20% delle medie imprese (796 su 3.594) ha chiuso il
bilancio in rosso. La pressione fiscale non è il solo problema che le aziende
devono affrontare.

Rilevanti sono anche gli ostacoli da superare per avere prestiti dal sistema
bancario. La domanda nel primo semestre 2013 si è rivelata sostenuta ma oltre 4
imprese su 10 denunciano difficoltà a ottenere credito: il 50% delle medie
imprese ha dichiarato di voler richiedere finanziamenti bancari, non solo in
risposta all'esigenza di gestire le attività ordinarie (nel 43,8% circa dei
casi), ma anche per realizzare nuovi investimenti (36,7%) o implementare quelli
già avviati (13,3%). La difficoltà nell'accesso al credito è in aumento: la
segnala il 43% di quanti intendevano farvi ricorso nell'arco dei mesi iniziali
del 2013, contro il 37% delle imprese che nell'ultimo semestre del 2012 si erano
rivolte alle banche. Eppure - osserva l'indagine Mediobanca-Unioncamere - la
struttura finanziaria delle medie imprese risulta solida con una dotazione di
mezzi propri sufficiente a finanziare integralmente gli attivi immobilizzati
(61,3% contro 45,7% nella media del periodo 2002-2011). Le attività liquide
hanno una rilevanza contenuta (11,7% del totale), indicando una conduzione
d'impresa concentrata sulle attività operative e produttive che non cede alla
diversificazione in impieghi di natura finanziaria.

Nonostante la crisi abbia fatto scomparire in dieci anni quasi 500 medie
imprese, queste, secondo il rapporto, si confermano la punta di diamante delle
nostre esportazioni: nel 2012 il 90% delle nostre aziende ha mostrato
propensione all'estero, che rappresenta comunque il 51% del fatturato. Non così
per le piccole. Secondo l'Istat il 57,8% delle aziende con almeno 3 addetti
svolge l'attività solo sul mercato locale.

© RIPRODUZIONE RISERVATA

L'indagine

L'indagine annuale sulle medie imprese industriali italiane, realizzata da
Mediobanca e Unioncamere, ha rivelato che nel nostro Paese la pressione fiscale
colpisce più le medie imprese, con il 44,5%, che le grandi, 33,6%

I bilanci in rosso

Altro dato significativo dell'indagine: nell'anno della crisi (2011) oltre il
20% delle medie imprese - 796 su 3.594 - ha chiuso il bilancio

in rosso

LOAD-DATE: November 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             341 of 2985 DOCUMENTS



                          Corriere della Sera (Italy)

                            8 novembre 2013 venerdì
                               NAZIONALE Edizione

Vola l'utile Generali, sale Rebecchini;
Il Leone Il manager di Mediobanca vicepresidente. Avanti sulla cessione della
svizzera Bsi

BYLINE: Sergio Bocconi

SECTION: ECONOMIA; Pag. 36

LENGTH: 503 parole



HIGHLIGHT: Profitti su del 40% in nove mesi. Greco: patrimonio al top


Le Generali chiudono i nove mesi con utili in crescita del 40% a 1,6 miliardi e
con un risultato operativo in aumento del 6,2% a 3,4 miliardi. E il group ceo
Mario Greco ieri mattina, commentando con gli analisti in conference call i dati
approvati dal consiglio mercoledì pomeriggio, ha detto: «È troppo presto per
parlare del dividendo. Siamo però ottimisti sulla chiusura dell'anno: abbiamo
avuto tre trimestri superiori ai precedenti e riteniamo possibile continuare
così». Sempre sui conti, che hanno visto i premi toccare quota 49 miliardi (più
0,6%) il top manager ha quindi sottolineato i «buoni progressi nella
trasformazione del gruppo» che è «ben posizionato per raggiungere» gli obiettivi
del piano strategico. «Ora ci focalizzeremo ancora di più sul miglioramento
della nostra redditività». E «grazie alle azioni intraprese negli ultimi mesi»,
il Leone ha ottenuto «un significativo miglioramento della situazione
patrimoniale, con un indice di Solvency I» passato dal 143% di fine settembre al
152% di fine ottobre.

Il consiglio della compagnia ha inoltre nominato vicepresidente Clemente
Rebecchini (direttore centrale responsabile della divisione principal investing
di Mediobanca), già presente nel board, in sostituzione di Vincent Bolloré che
ha lasciato Trieste in ottobre in relazione agli impegni e alla nuova
regolamentazione francese sugli incarichi plurimi. Greco ha dichiarato che
l'imprenditore francese sarà rimpiazzato in occasione del prossimo consiglio.

Rispondendo alle domande degli analisti, Greco ha ricordato l'appuntamento con
l'Investor day del 27 novembre: «Non cambiamo certo strategie, ma ci saranno
novità». E ha confermato sulla vendita in corso della Bsi che «è un asset con un
buon valore in una situazione di mercato non facile»: «Vogliamo vendere a un
valore adeguato. Quindi proseguono i contatti e le trattative finché non lo
avremo». Infine sui fatti che l'Ivass ha chiesto a Generali di riesaminare ai
fini di un'eventuale azione di responsabilità nei confronti dell'ex group ceo
Giovanni Perissinotto e dell'ex cfo Raffaele Agrusti, ha detto che «appartengono
al passato e non avranno alcun impatto contabile perché sono già state prese
«tutte le misure necessarie». «Stiamo parlando di transazioni del 2007 e 2008,
valutate accuratamente e completamente nel bilancio 2012». Fatti «completamente
conclusi», senza impatti anche «perché le persone coinvolte non sono più nella
società».

E agli analisti il direttore finanziario Alberto Minali ha detto che «il 6,6% di
Bankitalia detenuto da Generali, che è in carico a 184 milioni a costo
ammortizzato, al momento non viene usato ai fini della Solvency». E dopo aver
ricordato che le valutazioni dell'intera Banca d'Italia variano fra i 5 e i 7
miliardi, ha aggiunto: «Se la quota venisse rivalutata potrebbe avere un impatto
positivo di 1 o 2 punti di Solvency». Sempre Minali su Citylife ha confermato
che il gruppo «è in discussioni con le banche e gli altri partner per un nuovo
business plan».

© RIPRODUZIONE RISERVATA

LOAD-DATE: November 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             342 of 2985 DOCUMENTS



                          Corriere della Sera (Italy)

                            8 novembre 2013 venerdì
                               NAZIONALE Edizione

Fiat-Chrysler, pareggio confermato nel 2016 500 superstar negli Usa;
Il Lingotto

BYLINE: Daniele Sparisci

SECTION: ECONOMIA; Pag. 36

LENGTH: 420 parole


Nessuna illusione, ma nemmeno drammi. «In Italia è difficile che il mercato
dell'auto riparta a breve, segnali di ripresa non se ne vedono». Mancano i soldi
e la fiducia. «In altri paesi le cose stanno un po' meglio, forse è stato
toccato il fondo e si comincia a vedere qualche timidissimo rimbalzo». Parola di
Alfredo Altavilla, responsabile dell'area Emea di Fiat e Chrysler. I dati sulle
immatricolazioni italiane di settembre

(-5,6%) del resto hanno spento ogni speranza di «ripresina» pure nei più
ottimisti: «I numeri del 2007-2008 (con vendite a quota 2,5 milioni, quest'anno
si chiuderà sotto 1,3 milioni, ndr ) sono un ricordo lontano». Ma per un gruppo
che ormai vende il 90% delle vetture all'estero non è un problema, a sentire il
top manager che ieri ha consegnato al commissario Giuseppe Sala le prime
quindici 500 L della flotta per l'Expo. Sergio Marchionne è rimasto negli Usa,
dov'è in corso la partita più complicata, quella con il fondo Veba per
l'acquisizione del 100% di Chrysler. Sulla strada della fusione, l'ostacolo più
grande è il collocamento in Borsa delle azioni in mano a Veba deciso contro la
volontà di Fiat. Ma sui tempi c'è incertezza, come spiega il presidente John
Elkann: «L'Ipo è un processo avviato al quale Marchionne e tutti i suoi
collaboratori stanno lavorando molto, sui tempi non so nulla. È stato voluto
dall'altro azionista per vedere come valorizzare e monetizzare la sua quota». Il
peso dell'America (le vendite di 500 negli States «stanno andando oltre le più
rosee aspettative», ha detto Altavilla) ha spostato il baricentro del gruppo,
Elkann però difende la centralità di Torino: «Mai messa in dubbio la presenza
Fiat qui, l'investimento più grande l'abbiamo fatto nella fabbrica intitolata a
mio nonno (Grugliasco ndr ), dove si producono le Maserati. A Mirafiori abbiamo
dato indicazioni chiare su come poter utilizzare le capacità produttive in
Italia per l'export». Restando in Europa le cose vanno meglio, le perdite sono
calate e i dati del terzo trimestre lo confermano: il break-even nel 2016 è un
traguardo ancora valido spiega Altavilla: «Non mi risulta che Marchionne abbia
mai modificato gli obiettivi». L'anno prossimo poi arriveranno pure i nuovi
modelli: la 500X, crossover compatto, costruito a Melfi da fine mese insieme a
un altro prodotto a marchio Jeep. Su altri investimenti e annunci Altavilla
rimanda a marzo. Per allora si dovrebbe sapere cosa nascerà a Cassino, unico
impianto rimasto senza una nuova missione produttiva.

© RIPRODUZIONE RISERVATA

LOAD-DATE: November 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             343 of 2985 DOCUMENTS



                          Corriere della Sera (Italy)

                            8 novembre 2013 venerdì
                               NAZIONALE Edizione

«La Juve deve dare sempre il massimo»;
John Elkann

BYLINE: Filippo Bonsignore

SECTION: SPORT; Pag. 56

LENGTH: 322 parole


TORINO - L'auspicio: «Con il Napoli spero nella vittoria». E l'applauso: «Con il
Real Madrid ho visto un grandissimo primo tempo». Si avvicina il primo snodo
importante del campionato della Juve, così scende in campo John Elkann (foto ).
Dal Colle della Maddalena, sopra Torino, dove ha inaugurato il restaurato Faro
della Vittoria - donato dal trisavolo nel 1928 per festeggiare la vittoria della
Prima guerra mondiale -, il presidente di Exor e Fiat interviene sul momento dei
bianconeri, reduci dalla bella prova in Europa. «Sicuramente sarebbe stato
meglio vincere che pareggiare - riconosce Elkann -. Passeremo il girone?
L'importante è mantenere prospettive realistiche: campionato e Champions League
sono competizioni difficili, ci sono tante squadre forti.

La cosa importante è che la Juve faccia il meglio possibile». Su questo
garantisce Leonardo Bonucci: «Mi aspetto una finale vera domenica, non possiamo
permetterci di abbassare la guardia. Dovremo andare in campo con ferocia e
cattiveria e con la consapevolezza che la Juve, dopo lo schiaffo di Firenze, è
tornata ad essere quella che è stata negli anni precedenti sotto la guida di
Conte». La scoppola con i viola, dunque, sembra aver dato una scossa . Lo dicono
anche i numeri del campionato: tre vittorie in fila e, prima volta in stagione,
difesa imbattuta per tre gare consecutive. In mezzo c'è stata la doppia sfida
con il Real: un solo punto all'attivo ma 180 minuti da cui la Juve esce
certamente rafforzata nella convinzione e negli uomini. Per primo Fernando
Llorente, che sta conquistando tutti a suon di prestazioni positive e gol
pesanti (due al Madrid). Il centravanti spagnolo sta scalando posizioni nelle
preferenze di Conte che, quasi certamente, lo confermerà titolare contro il
Napoli in coppia con Tevez. Dopo l'eccezione europea del 4-3-3, si tornerà al
3-5-2: rientrerà Chiellini, possibile turno di riposo per Marchisio.

© RIPRODUZIONE RISERVATA

LOAD-DATE: November 8, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             344 of 2985 DOCUMENTS



                          Corriere della Sera (Italy)

                            7 novembre 2013 giovedì
                               NAZIONALE Edizione

Corsa di Prysmian con Gtech e Enel GP;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 192 parole


Le Borse europee hanno prontamente archiviato la frenata di martedì e ieri sono
ritornate tutte positive (fa eccezione Londra dove il Ftse 100 ha chiuso a
-0,08%) grazie all'attesa per i due appuntamenti-chiave di oggi: la riunione del
board della Bce e i dati preliminari del Pil Usa nel terzo trimestre dell'anno.
In entrambi i casi i mercati scommettono su scenari positivi. L'ottimismo è
tornato anche a Piazza Affari, con il Ftse-Mib cresciuto dello 0,89%. Una spinta
determinante al miglioramento dell'indice è arrivata da due titoli importanti
che hanno comunicato i risultati trimestrali e che si collocano ai primi posti
nella lista delle migliori blue-chips. Si tratta di Pirelli (+5,37%), che ha
anche presentato il nuovo piano strategico 2014-2017, e di Prysmian (+3,91%) che
ha leggermente migliorato il trend dei ricavi e della redditività. Rialzi
significativi anche per Telecom Italia (+3,16%), Gtech (+3,11%), Enel Green
Power (+2,48%) e Fonsai (+2,48%). Fra i valori in ribasso, nell'indice
principale soltanto Ansaldo Sts e Mediobanca hanno ceduto più di un punto
percentuale (rispettivamente -1,25% e -1,23%).

© RIPRODUZIONE RISERVATA

LOAD-DATE: November 7, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             345 of 2985 DOCUMENTS



                          Corriere della Sera (Italy)

                           6 novembre 2013 mercoledì
                                BRESCIA Edizione

Un indotto che resiste grazie ai grandi gruppi;
Mezzi agricoli Brescia, prima città nel primario, non ha un produttore di
trattori ma è attiva nella fornitura

BYLINE: Roberto Giulietti

SECTION: ECONOMIA; Pag. 8

LENGTH: 423 parole


Alberi cardanici, frizioni, dispositivi di traino, occhioni, ruote in ferro,
cilindri oleodinamici, cuscinetti, sensori, articoli per l'irrigazione, ricambi
e accessori. Brescia, nonostante sia la prima provincia agricola italiana, non
ha un produttore di macchine per l'agricoltura. Ma in compenso è tra i
principali fornitori di grandi gruppi come Cnh (gruppo Fiat) e Same. E ce ne
sono di tutte le taglie: dalla multinazionale alla micro impresa artigianale.

Tutti lavorano nel settore della componentistica per macchine agricole e,
rispetto a tanti altri, non stanno andando poi così male, soprattutto per chi
fornisce produttori presenti sui mercati internazionali. Di certo, quello delle
macchine agricole è un mercato meno soggetto alle pesanti contrazioni che hanno
invece coinvolto il mondo dell'auto. «Di anno in anno il budget di spesa dei
produttori rimane costante - precisa Angelo Inverardi della Archetti Technology
di Coccaglio, che produce dispositivi da traino per mezzi agricoli - segno di un
mondo agricolo che, almeno in Europa, ha ancora bisogno delle macchine». La sua
è un'azienda giovane, nata da cinque anni con una struttura agile per contenere
i costi: chiuderà l'anno con un bilancio attorno ai 4 milioni (+40% rispetto
allo scorso anno). «Oggi l'80% del fatturato è fatto in Italia con i produttori
di macchine agricole, ma stiamo ottenendo buoni risultati anche dal mercato
turco dove siamo riusciti a entrare in concorrenza con i fornitori locali
fornendo test e omologazione dei nostri prodotti, elementi indispensabili per
quei produttori che vogliono vendere nel mercato europeo».

Le soddisfazioni arrivano quasi esclusivamente dall'export anche per la
Metallurgica Mg di Mazzano: «Le aspettative per il 2013 sono di un +6% rispetto
agli 1,8 milioni dello scorso anno - precisa Alberto Ferrari, responsabile
vendite export - e con i nuovi prodotti che abbiamo in catalogo credo potremo
ancora migliorare. L'Italia continua a restare ferma ma l'export sta dando buone
soddisfazioni con paesi come la Francia e la Danimarca che viaggiano a buon
passo». Un 2013 meglio delle aspettative anche per la Metal Pi di Lumezzane. «Il
fatturato Italia si è quasi dimezzato ma l'export ha retto in Portogallo, Grecia
e mondo arabo - racconta Debora Pasotti, responsabile marketing - la scelta è
stata di rinnovare e ampliare la gamma dei prodotti, puntando su nuove strategia
di marketing, con un ufficio dedicato all'export e partecipando a fiere
internazionali. I risultati si cominciano a vedere».

RIPRODUZIONE RISERVATA

LOAD-DATE: November 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             346 of 2985 DOCUMENTS



                          Corriere della Sera (Italy)

                           6 novembre 2013 mercoledì
                               RIBATTUTA Edizione

E Bloomberg rende omaggio alle eccellenze tricolori;
La serata John Elkann e Claudio Del Vecchio ospiti d'onore al gala organizzato
dal tandem Istituto Italiano di Cultura-La Fondazione NY

BYLINE: M. Ga.

SECTION: ESTERI; Pag. 15

LENGTH: 505 parole


NEW YORK - «Le Fiat, Chrysler e Maserati del gruppo presieduto da John Elkann,
gli occhiali e la moda "Brooks Brothers" di Claudio Del Vecchio. E la città
inondata dalle Citybikes, le biciclette di Citigroup: la banca di cui Alberto
Cribiore è uno dei principali dirigenti. C'è tanta Italia a New York.
Soprattutto tanta cultura italiana, tanta arte. E più della metà dei 52 milioni
di turisti che ogni anno visitano la città vengono qui proprio per la cultura».

L'ultima sera prima del voto che ieri ha designato Bill de Blasio come suo
successore a City Hall, il sindaco Michael Bloomberg l'ha dedicata alle
eccellenze italiane e al ponte culturale tra gli Usa e il nostro Paese che
imprese e istituzioni italiane cercano di restaurare e rafforzare tra non poche
difficoltà. Il gala di lunedì sera alla Morgan Library, organizzato dal tandem
Istituto Italiano di Cultura-La Fondazione NY (sostanzialmente il braccio
filantropico privato di questo ente pubblico), ha avuto proprio il sapore di una
celebrazione di questo intenso scambio - intenso e antico quanto l'immigrazione
italiana negli Usa - in una biblioteca-museo. Centro culturale che proprio in
queste settimane ospita una straordinaria mostra di disegni di Leonardo da
Vinci: la quintessenza del genio italiano.

John Elkann, ospite d'onore della serata (assieme all'architetto Richard Meier
che proprio nel nostro Paese ha realizzato molte delle sue celebri opere), ha
celebrato la memoria del nonno, Giovanni Agnelli, scomparso dieci anni fa, che è
stato per decenni un sostenitore entusiasta e accanito del rafforzamento dei
legami bilaterali Italia-Usa, trasmettendo questa passione anche ai nipoti.

Il presidente della Fondazione NY, Massimo Vignelli, ha premiato altri due
italiani che si sono imposti nella Grande Mela (il banchiere Cribiore e Claudio
Del Vecchio). Poi il presidente della Fiat, che peraltro è nato proprio a New
York, ha promesso di impegnarsi con nuovo vigore - e con lo sguardo rivolto al
futuro - nella missione indicata dall'Avvocato. E, con un gesto inusuale e
simbolico, ha invitato al suo tavolo 12 giovani talenti italiani che si sono
affermati in America. Ambasciatori dell'eccellenza italiana nei settori più
diversi: dall'architettura e il «graphic design» di Giorgia Lupi che incrocia in
modo innovativo l'informazione giornalistica, fino alla danza classica (il
coreografo Marco Pelle). Dalla storia dell'arte (Viviana Bucarelli) e l'economia
(Christian Menegatti, braccio destro di Nouriel Roubini) ai grandi media
(Francesco Guerrera, capo dell'area banche e finanza al Wall Street Journal ) e
alla cultura culinaria rappresentata da Matteo Bergamini, giovane chef di SD 26.

Niente ingegneri, biochimici e computer scientist, non perché l'Italia non ne
produca di buon livello, ma perché la Fondazione, come ha spiegato il direttore
dell'Istituto di Cultura, Riccardo Viale, cerca di sostenere soprattutto le
discipline umanistiche: quelle che rischiano di perdere terreno nell'America
sempre più tecnologica.

© RIPRODUZIONE RISERVATA

LOAD-DATE: November 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             347 of 2985 DOCUMENTS



                          Corriere della Sera (Italy)

                           6 novembre 2013 mercoledì
                               NAZIONALE Edizione

La fine del patto di sindacato e la carica degli investitori esteri;
La Bicocca La profittabilità raddoppiata dal 2009, il nuovo assetto e il ruolo
delle banche

BYLINE: Fabio Tamburini

SECTION: ECONOMIA; Pag. 31

LENGTH: 833 parole



HIGHLIGHT: I fondi In quattro anni la presenza di fondi e investitori esteri nel
capitale del gruppo è più che raddoppiata, dal 33 al 68%


Mediobanca è cresciuta e ha consolidato la leadership della finanza italiana
come banca d'affari delle grandi famiglie. Ma in due casi il legame era più
forte e più esclusivo degli altri. Naturalmente Enrico Cuccia è stato il
banchiere degli Agnelli e di casa Fiat. Il secondo rapporto storico è stato con
Pirelli e, in particolare, con Leopoldo Pirelli. Per questo lo scioglimento del
patto di sindacato della Pirelli, formalizzato giovedì scorso, acquista un
sapore tutto particolare. Certo pone le premesse, o prende atto, di una vera
svolta: Pirelli ha cambiato pelle, andando verso il modello di società ad
azionariato diffuso, con tutto quanto questo significa, compresa l'ipotetica
possibilità di scalate per conquistarne il controllo. Azionariato diffuso vuole
dire affrontare ancora di più il giudizio del mercato, compresa la disponibilità
a prendere atto di maggioranze diverse. E questo significa, detto in altri
termini, che un'altra delle poche multinazionali italiane si appresta a
diventare ancora più internazionale.

La Pirelli di oggi, come del resto Mediobanca, è molto diversa ed è guidata da
un manager azionista, Marco Tronchetti Provera, indicato dallo stesso Cuccia
quando si è trattato di riorganizzare il gruppo vent'anni fa, dopo il fallimento
del tentativo di conquistare la tedesca Continental. Una operazione ritenuta
male impostata da Mediobanca, che tornò in campo per salvare il salvabile
indicando proprio Tronchetti Provera come successore di Leopoldo Pirelli.
All'epoca l'attuale presidente esecutivo di Pirelli & C. era poco più che
quarantenne, in cerca di affermazione definitiva. Oggi affronta la svolta con lo
spirito di chi deve prendere decisioni che, prima di tutto, hanno carattere
esistenziale. «Quello che dico da tempo sta avvenendo», ha detto Tronchetti nei
giorni scorsi preannunciando lo scioglimento del patto che aveva come cardini
Mediobanca, le Generali, la Edizione dei Benetton, Fonsai, Intesa Sanpaolo. La
conferma che la nuova catena di comando del gruppo ha carattere transitorio è
che, dopo l'offerta pubblica di acquisto su Camfin, la cassaforte di Pirelli
avrà, oltre a Tronchetti (che controllerà il 37,69%), tre azionisti di peso:
Unicredit (18,85%), Intesa Sanpaolo (stessa quota) ma soprattutto il Fondo
Clessidra, di Claudio Sposito (con il 24,61%). I partner bancari hanno detto e
ribadito più volte che i tempi della presenza stabile nell'azionariato delle
grandi aziende sono finiti. Anche se la loro uscita sarà molto graduale. Il
coinvolgimento di Clessidra è transitorio per definizione essendo un fondo di
private equity.

L'arrivo dei nuovi soci era necessario per la sistemazione della partita Pirelli
dopo lo scontro con i Malacalza. Il problema era rappresentato dal debito in
Camfin. Vittorio Malacalza, che ha definito «non sostenibile» l'indebitamento di
Camfin se non con il ricorso a operazione di carattere straordinario, cioè la
vendita di asset Pirelli, proponeva un aumento di capitale e, grazie alla
disponibilità del colosso bancario svizzero Ubs formalizzata in una lettera
d'intenti, era pronto a garantire l'inoptato e perfino a finanziare Tronchetti.
Quest'ultimo ha considerato la proposta come una mossa con cui l'ex alleato,
ricco di liquidità, stava cercando di sfilargli l'azienda. L'alternativa è stata
l'entrata in campo di Unicredit, Intesa Sanpaolo e Clessidra con la
sottoscrizione di due nuovi bond, ognuno da 125 milioni, con scadenza a fine
2014 e a fine 2015.

Proprio il tipo di operazione contrastata da Malacalza, secondo cui era un
errore finanziare il debito in scadenza con altro debito. Una critica che
Tronchetti ha sempre respinto sottolineando che la redditività della Pirelli
poteva permettergli di farlo senza problemi. E in proposito, ogni volta che se
ne presenta l'occasione, viene ricordata la redditività elevata del gruppo.
Espressa in termini d'incidenza dell'Ebit (il risultato prima degli oneri
finanziari, ndr ) sui ricavi è raddoppiata dal 6% del 2009 al 12,2% del primo
semestre 2013, andando di pari passo con investimenti in ricerca e sviluppo tra
i più elevati del settore (circa il 7% del fatturato totale quelli nel segmento
Premium, la diversificazione nei prodotti di gamma alta, contro una media del
3%).

La profittabilità di Pirelli spiega un'altra condizione che sta accelerando la
marcia verso il modello dell'azionariato diffuso: dall'agosto 2009 al luglio
2013 la presenza degli investitori istituzionali internazionali sul flottante,
che rappresenta quasi il 56% del capitale Pirelli, è passata dal 33 al 68%. Ecco
perché il futuro degli assetti di comando del gruppo si giocherà anche oltre
confine. E vedrà Tronchetti fare scelte che, prima di tutto, sono scelte di vita
su cui peseranno l'amarezza per le vicende giudiziarie e le decisioni sugli
assetti delle società di famiglia. Con la possibilità di un colpo di scena
finale: il ritorno sul luogo del delitto dei Malacalza, che tuttora controllano
quasi il 7% per cento del capitale?

© RIPRODUZIONE RISERVATA

LOAD-DATE: November 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             348 of 2985 DOCUMENTS



                          Corriere della Sera (Italy)

                           6 novembre 2013 mercoledì
                               NAZIONALE Edizione

Elkann: Fiat né italiana né Usa, siamo globali;
Auto

SECTION: ECONOMIA; Pag. 32

LENGTH: 204 parole


Fiat è italiana o americana? Semplice: «Non esiste una cultura dominante. Fiat
Chrysler è un gruppo anche italiano, anche americano, anche brasiliano e anche
cinese». Parola di John Elkann, ieri a New York per ricevere un premio della
«fondazione NY» durante un gala alla Morgan Library, la libreria che J. P.
Morgan junior rese pubblica. E gli italiani non devono aversene a male. Al
contrario. «Non siamo preoccupati: l'Italia ha beneficiato del nostro sviluppo
nel mondo», senza il quale «non esisterebbe Fiat Chrysler. Lo sviluppo globale
di Fiat è solo un fatto positivo, vitale», ha insistito Elkann. Il presidente di
Fiat definisce Fiat e Chrysler un «esempio di come siano importanti le relazioni
fra Italia e Stati Uniti», mettendo in evidenza come il gruppo abbia in Asia una
«fortissima capacità di sviluppo in un territorio che non appartiene né a una né
all'altra realtà». Un altro esempio è l'enorme sviluppo di Jeep fuori dal
mercato nord americano. In un video in cui si è presentato, Elkann ha ricordato
il nonno Gianni Agnelli e il fatto che avesse lavorato a un accordo con Chrysler
negli anni 1980. Un'intesa che, 30 anni dopo, si è realizzata. E di cui Agnelli
«sarebbe orgoglioso».

© RIPRODUZIONE RISERVATA

LOAD-DATE: November 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             349 of 2985 DOCUMENTS



                          Corriere della Sera (Italy)

                            5 novembre 2013 martedì
                                BERGAMO Edizione

Le denunce salgono a 350 Ma solo per l'invasione;
Le indagini

SECTION: PRIMO PIANO; Pag. 2

LENGTH: 160 parole


Sono circa 350 le persone denunciate, al momento solo per invasione di edifici.
Si riassume così, per ora, il lavoro dei carabinieri e della procura di Bergamo
sul mega rave party andato in scena dalla notte di Halloween fino a domenica nei
capannoni dismessi di proprietà dell'immobiliare napoletana Ibis, un tempo
utilizzati dalla multinazionale della logistica Tnt. Un paio di partecipanti al
rave sono stati denunciati per un furto in un supermercato della zona. E Lorenzo
Rinaldi, il ventenne romano che si è scagliato con una Fiat Punto contro il
palco di un dee-jay, risulta invece indagato per lesioni aggravate: un reato sul
quale la procura procede d'ufficio considerando quelle lesioni la conseguenza di
un incidente stradale (altrimenti sarebbe servita la querela di parte, che il
dee-jay interessato non avrebbe intenzione di presentare). Non risultano,
invece, denunce per detenzione di sostanze stupefacenti ai fini di spaccio.

RIPRODUZIONE RISERVATA

LOAD-DATE: November 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             350 of 2985 DOCUMENTS



                          Corriere della Sera (Italy)

                            5 novembre 2013 martedì
                                MILANO Edizione

Un morto e un ferito dopo folle corsa in auto;
Schianto in via Melchiorre Gioia

SECTION: CRONACA DI MILANO V; Pag. 1

LENGTH: 97 parole


L'ipotesi su cui stanno lavorando gli investigatori del Nucleo radiomobile della
Polizia locale è che le due auto, una Bmw e una Passat, stessero in qualche modo
gareggiando. Di certo erano vicinissime e correvano ad alta velocità in via
Melchiorre Gioia, direzione periferia. Ore 3 e 40 di domenica notte.
All'incrocio con via Galvani, una delle due ha investito una Fiat Panda che
attraversava l'incrocio (probabilmente senza rispettare la precedenza). L'uomo
alla guida dell'utilitaria, 46 anni, è morto. La ragazza che era con lui, 19
anni, è ricoverata in condizioni disperate.

LOAD-DATE: November 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             351 of 2985 DOCUMENTS



                          Corriere della Sera (Italy)

                            5 novembre 2013 martedì
                                MILANO Edizione

Folle gara nella notte Un morto nello scontro;
Tragedia L'ipotesi di una corsa tra una Bmw e una Passat in via Melchiorre
Gioia. Grave una ragazza

BYLINE: Gianni Santucci

SECTION: CRONACA DI MILANO; Pag. 9

LENGTH: 300 parole



HIGHLIGHT: Una Fiat non rispetta la precedenza e viene travolta


Notte fonda, via Melchiorre Gioia deserta; c'è una pioggia leggera quando una
Volkswagen Passat blu e una blu Bmw nera passano sotto il grattacielo della
Regione. «Altissima velocità», sarà poi scritto nel rapporto della Polizia
locale. Quando le due auto piombano all'incrocio con via Galvani, una vecchia
Fiat Panda verde sta attraversando, arriva dalla stazione Centrale, non ha
rispettato la precedenza. Una delle auto si schianta in pieno contro la Panda,
sul lato guidatore: la trascina per una trentina di metri, piega i montanti,
sfonda la fiancata. L'altra, la Passat, si abbatte sull'edicola all'angolo,
spacca le lamiere, prosegue fino a distruggere una Fiat Seicento parcheggiata
più in là. Sono le 3 e 44 di domenica notte quando arriva la prima chiamata al
118: l'uomo al volante della Panda è morto; la ragazza che era con lui, 19 anni,
viene portata al Niguarda (è ancora in condizioni disperate). Col passare delle
ore gli investigatori del Nucleo radiomobile raccolgono elementi che convergono
su un'ipotesi più grave dell'omicidio colposo: le due auto, la Bmw e la Passat,
stavano gareggiando tra loro.

La certezza su questa ricostruzione potrà arrivare solo dopo l'esame delle
immagini riprese dalle telecamere in zona, che i vigili stanno studiando con
attenzione. Di certo, però, ci sono tre punti: la Bmw e la Passat andavano molto
veloci; erano affiancate o comunque vicinissime; i ragazzi a bordo (19, 21 e 25
anni; nessuno ferito gravemente; negativi all'alcol-test) sono amici e avevano
passato la serata insieme. Loro hanno negato, e quella della «gara in velocità»
non è l'unica possibile spiegazione per l'incidente. Una prima risposta potrebbe
arrivare oggi, quando i responsabili del Nucleo radiomobile trasmetteranno la
prima relazione in Procura.

RIPRODUZIONE RISERVATA

LOAD-DATE: November 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             352 of 2985 DOCUMENTS



                          Corriere della Sera (Italy)

                            5 novembre 2013 martedì
                               NAZIONALE Edizione

vendite Auto, crollo a ottobre tramonta l'ipotesi Ripresa;
La lente

BYLINE: Francesca Basso

SECTION: ECONOMIA; Pag. 27

LENGTH: 280 parole


La ripresina non è all'orizzonte del mercato dell'auto. I dati di ottobre delle
immatricolazioni smorzano le speranze: in calo del 5,58% rispetto allo stesso
periodo di un anno fa. I veicoli consegnati si fermano a 110.841. E in questo
quadro il gruppo Fiat ha perso l'8,7%, con una quota di mercato del 28,1%. Nei
primi dieci mesi del 2013 le immatricolazioni del gruppo del Lingotto sono state
321 mila, il 10,3% in meno rispetto all'anno scorso. Fa meglio del mercato,
invece, il marchio Fiat che contiene le perdite al 4,7% e incrementa la propria
quota al 21,4%.

I dati di ottobre raccontano di una peculiarità tutta italiana, stavolta non si
può parlare di crisi europea del settore. Perché se è vero che il boom spagnolo
del 34,4% pari a 60.301 immatricolazioni risente del programma di incentivi
garantito dal governo di Madrid, i dati di Francia (+2,6% annuale) e Germania
(+2,3% annuale, con 265.441 auto consegnate) indicano un'inversione di tendenza.
Invece «l'Italia continua nel suo ciclo negativo apertosi 41 mesi fa», denuncia
il presidente di Federauto Filippo Pavan Bernacchi: «Per il 2013 è atteso un
calo dell'8% intorno a 1,28 milioni di unità». Una cifra, sottolinea Pavan
Bernacchi, che «non rende giustizia alla realtà delle cose. Il mercato italiano
dovrebbe esprimere circa 2 milioni di pezzi. Mancano quindi all'appello 720 mila
immatricolazioni rispetto alla media degli ultimi 5 anni». In altri termini
«stiamo performando il 35% in meno rispetto a quanto la filiera, che dà lavoro a
1.200.000 persone, necessita per sopravvivere. Ma il paradosso è che lo Stato
sta perdendo circa 3 miliardi tra Iva e altre imposte».

BassoFbasso

© RIPRODUZIONE RISERVATA

LOAD-DATE: November 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             353 of 2985 DOCUMENTS



                          Corriere della Sera (Italy)

                            5 novembre 2013 martedì
                               NAZIONALE Edizione

Saipem corre ancora Rialzi per Fiat ed Exor;
Piazza Affari

BYLINE: GIACOMO FERRARI

SECTION: ECONOMIA; Pag. 31

LENGTH: 196 parole


In Europa migliorano gli indici delle Pmi manifatturiere e le Borse tornano a
crescere. Anche Piazza Affari rimbalza dopo la battuta d'arresto di venerdì,
mettendo a segno la seconda migliore performance dopo quella del listino
portoghese, con l'indice Ftse-Mib in rialzo dello 0,76%. Nel paniere dei titoli
primari prosegue senza soste la corsa di Saipem , iniziata più di una settimana
fa dopo la diffusione dei risultati trimestrali (ieri il titolo ha guadagnato il
5,2%). Rimbalzano inoltre Exor (+3,55%) e la sua controllata Fiat (+2,69%),
mentre la raccolta record di ottobre spinge Azimut (+2,46%). Fra i titoli minori
brilla inoltre Indesit (+13,67%), promossa da Equita Sim (raccomandazione buy
con target price a 10 euro) sull'ipotesi che la società sia alla ricerca di un
partner industriale. Le vendite si concentrano invece su Banca Popolare Milano
(-2,91%), in vista di una nuova governance dopo l'uscita del consigliere
delegato Piero Montani, che ha alimentato i timori di un possibile slittamento
del piano industriale. Giù anche Pirelli

(-2,32%) alla vigilia della trimestrale e AS Roma

(-5,39%) punita dopo il pareggio di domenica a Torino.

© RIPRODUZIONE RISERVATA

LOAD-DATE: November 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             354 of 2985 DOCUMENTS



                          Corriere della Sera (Italy)

                             4 novembre 2013 lunedì

Quel sommergibile targato Fiat;
Collezionismo

BYLINE: UMBERTO REANO

SECTION: CORRIERECONOMIA; Pag. 26

LENGTH: 587 parole


I l flop dell'incanto di titoli e azioni storiche organizzato a Lugano da
Spink-Investphila è stato reso meno bruciante da alcuni reperti italiani. Come
la pregevole azione da 100 lire del 1917 della Fiat-San Giorgio, che aveva nella
sua ragione sociale costruzioni navali e meccaniche, con particolare riferimento
a torpediniere e sommergibili. Ed è proprio un sommergibile, all'epoca mezzo
strategico, che occupa larga parte dell'area figurativa del titolo passato sotto
il martello del banditore per 1.800 franchi svizzeri. Un po' meno di quanto la
casa d'aste contava di incassare.

Sforbiciata pure la stima della gradevole e storicamente importante azione da 84
lire, emessa nel 1859 da parte della società attraverso la quale Eugenio
Bersanti ( 1821-1864) e Felice Matteucci (1808-1887), religioso il primo,
ingegnere il secondo, intendevano produrre il loro motore: 1.600 i franchi
spuntati. Meritava, forse, qualcosina di più. Anche perché il motore dei due
toscani, non era uno dei tanti ma il rivoluzionario motore a scoppio. Una
curiosità. Quando, nel 2003, si trattò di celebrare il secolo e mezzo
dell'invenzione, una di queste azioni venne usata come sfondo del francobollo
ricordo uscito in Italia.

A quota 500 franchi è avvenuto il cambio di proprietà di due titoli.
L'obbligazione da 500 lire del Partito nazionale fascista destinata al
finanziamento della «Casa Littoria», il possente edificio destinato ad essere il
simbolo del fascismo, ora sede del ministero degli Esteri, e con essa l'azione
da 100 lire per la costruzione della tramvia della Valle Cavallina.

Titoli prestigiosi, come l'azione da 1.000 lire austriache risalente al 1858 e
destinata alla costruzione della ferrovia da Tornavento a Sesto Calende (offerta
a 1.700-2.000 franchi) e l'azione da Fiat del 1948 da 200 lire (stima
2.000-2.500 franchi) non sono stati in grado di far alzare le palette.

Oltre a quotazioni forse troppo elevate, la vendita Spink è stata frenata anche
dal fatto che tra diritti d'asta e dazio doganale, un collezionista italiano
doveva mettere in conto un esborso di almeno il 40 per cento sulla somma del
realizzo. Non così nell'incanto, ventottesimo della serie, organizzato a Bologna
dal Portafoglio storico dove sono passati di mano il 75 per cento dei lotti in
catalogo. Qui il top price è stato messo a segno dal certificato provvisorio
nominativo e cumulativo di 10 azioni da 10 dollari cinesi in argento emesso nel
1921 dalla Sino Italian Bank Ltd., che rimanda alla presenza di potenze
straniere, compresa quella italiana, in terra di Cina. Conseguenza, dapprima
della guerra sino-giapponese, e in seguito dalla rivolta dei Boxer. Qualche anno
dopo la banca di Tientsin passò alla Banca italiana per la Cina, con sede a
Shanghai. Partito da una stima di 500 euro, il titolo con scritte in inglese su
un lato ed in cinese dall'altro, ha finito col registrare un prezzo martello di
2.200 euro.

Alla base di 1.100 euro si è accasata l'azione da 100 lire del 1925 della Banca
bergamasca di depositi e conti correnti: uno dei più decorativi titoli bancari
italiani. Il titolo da 10 azioni, ognuna da 100 lire, del 1925 e riconducibile
alla Banca d'America e d'Italia è stato venduto per 450 euro. Stima più che
raddoppiata. Graficamente bello anche questo documento, con la statua della
Libertà di New York da un lato e l'altare della Patria (ancora in costruzione)
dall'altro. A 1.100 euro è avvenuto il cambio di proprietà dell'azione da 100
lire, per l'Esposizione generale italiana del 1884.

RIPRODUZIONE RISERVATA

LOAD-DATE: November 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             355 of 2985 DOCUMENTS



                          Corriere della Sera (Italy)

                             4 novembre 2013 lunedì

Mba Sempre vincenti La mappa aggiornata per fare il salto di carriera;
Scelte I filoni più richiesti in questi anni sono l'hi-tech, il legale e
l'energia

BYLINE: BARBARA MILLUCCI

SECTION: CORRIERECONOMIA; Pag. 36.37

LENGTH: 706 parole



HIGHLIGHT: Le Pmi dei servizi cercano profili elevati per crescere più in fretta


Nel 2013 il 14% di assunzioni in più. I settori con i migliori sbocchi sono il
legale, l'hi-tech e l'energia. La finanza? Soffre


Un master in business administration ? È tornato a essere un plus per fare
carriera. Nel 2013 è stato assunto il 14% dei laureati Mba in più rispetto al
2012 mentre, per chi ha in tasca un titolo post universitario, le previsioni di
trovare un'occupazione meglio retribuita nel 2014 sono ancor più ottimiste.

Lo rivela il sondaggio annuale QS TopMBA.com Jobs and Salary Trends Report che
ha interpellato 4.318 manager delle principali multinazionali (tra le altre
Fiat, L'Oreal, Sony, Siemens, Vodafone) che hanno conseguito un master in
business administration nelle varie scuole del mondo. Trovare un impiego per chi
ha una qualifica Mba sarà più facile in Asia (38%), in Medio Oriente (13%),
America Latina (9%), mentre in Europa le richieste di profili altamente
specializzati aumenteranno del 5% il prossimo anno. Per i laureati che decidono
di investire ancor di più nella carriera iscrivendosi ad un master ci sono
dunque buone possibilità di trovare una migliore collocazione, proprio nei
settori trainanti dell'economia.

Leader

La consulenza legale, ad esempio, offrirà il 43% di possibilità in più di
collocarsi nell'alta dirigenza, basti pensare che in questo ambito gli Mba sono
aumentati sei volte tanto rispetto al 1990. Bene anche l'energia (14%) e l'
high-tech , mentre calano l'aerospazio e la difesa (-1%). Crescita minima per la
farmaceutica (1%).

Arranca il settore finanziario. «Le banche stanno riconvertendo i loro modelli
di business con fusioni e acquisizioni, si riducono così le possibilità di
lavoro per le figure professionali tradizionalmente legate alla finanza»,
afferma Paolo Boccardelli, direttore Mba Luiss. Così, se da un parte le banche
d'investimento cercano meno dottori specializzati, che un tempo erano disposte a
pagare profumatamente, «sul mercato si affacciano nuovi settori come la
consulenza, i servizi, il manifatturiero, l'energia ma anche i new media e il
digitale, che offrono buoni stipendi con prospettive di lavoro affascinanti -,
continua Boccardelli -. Tra gli altri programmi Mba richiesti registriamo anche
un ritorno del largo consumo. Di questi tempi si tende comunque a lavorare
maggiormente in sinergia con le business school, perché le aziende riducono gli
investimenti interni in formazione».

Gianmario Verona, direttore Mba della Sda Bocconi, conferma che è «in atto un
cambiamento strutturale del mercato degli Mba. Un tempo era una condizione
sufficiente per far carriera, oggi è diventata necessaria. Le aziende del lusso
cercano talenti tra Shanghai e l'Arabia, mentre nel digitale reclutano in
Europa».

Sempre secondo il rapporto QS, la domanda di laureati Mba nel settore high-tech
è quella che, specialmente in Asia, registra la maggior crescita. In
particolare, sono le piccole società di servizi che cercano profili elevati per
commercializzare al meglio i loro prodotti, perché hanno capito che si tratta di
un investimento che le fa crescere rapidamente.

La retribuzione

Un Mba in Italia guadagna meno che altrove. Circa 88 mila dollari annui, poco
più di quanto intascherebbe se fosse assunto in Colombia o in Perù. Sempre
secondo lo studio, un top manager ottiene stipendi maggiori in Australia
(133.100 dollari), Svizzera (129.700), Gran Bretagna (106.100), Francia
(100.800), Germania (93.700), Spagna (92.900). «In Italia, purtroppo, incide
tantissimo il cuneo fiscale - afferma Vladimir Nanut, direttore scientifico di
Mib School of Management -. Le aziende non possono offrire salari più di tanto
elevati a causa dell'alta incidenza di tasse e contributi, mentre gli aumenti in
busta paga sono più lenti che altrove. Una volta conseguito un Mba per ottenere
uno scatto sullo stipendio ci vogliono almeno 5 anni».

I comparti più remunerativi a livello mondiale sono comunque il minerario,
seguito dal farmaceutico, dall'energia, dal settore bancario e dall' information
technology . Quelli invece con i compensi più bassi, dai 95 mila dollari in giù,
sono il legale, il settore trasporti, viaggi & hospitality. «E visto che il
mondo globalizzato è diventato piatto - continua Verona - va agevolata meglio la
circolazione dei talenti rendendo più semplice il rilascio dei visti. Per uno
studente che termina un'Mba ci vorrebbero visti agevolati».

RIPRODUZIONE RISERVATA

LOAD-DATE: November 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             356 of 2985 DOCUMENTS



                          Corriere della Sera (Italy)

                            3 novembre 2013 domenica
                                MILANO Edizione

Il car sharing non riduce l'uso dell'auto privata;
L'intervento

BYLINE: FRANCESCO BERTOLINI

SECTION: CRONACA DI MILANO; Pag. 9

LENGTH: 496 parole


L'arrivo di Car2go ha riempito la città di piccole monovolume da condividere. La
diffusione del car sharing avviene mentre un altro servizio, la condivisione
delle biciclette, sta superando un record dopo l'altro; ma se per il BikeMi non
vedo che aspetti positivi, sul car sharing qualche considerazione mi viene
naturale. Sono ormai 600 i veicoli immessi nella realtà cittadina con il nuovo
servizio, che si aggiungono ai 160 di GuidaMi, il servizio gestito da Atm. Per
altro, a dicembre, Eni e i partner Trenitalia e Fiat metteranno a disposizione
altre 650 vetture. L'apertura del mercato è sicuramente un elemento positivo per
gli utenti. Tuttavia su alcuni servizi la concorrenza non può essere vista come
un bene assoluto. Le autostrade o le ferrovie ne sono un esempio; pensare di
mettere in competizione due autostrade per congiungere Brescia e Milano ha dei
costi ambientali spaventosi. Non è il caso del car sharing cittadino, tuttavia
Milano ha un centro piccolo, pianeggiante e mezzi pubblici complessivamente
efficienti. Se vediamo il car sharing come uno degli strumenti di politica
ambientale, questo dovrebbe contribuire a ridurre il numero di veicoli in
circolazione. Ho forti dubbi che accada. La facile accessibilità all'auto in
centro, sebbene condivisa, difficilmente spinge a rinunciare all'auto di
proprietà, quanto piuttosto spinge a utilizzare l'auto anche in casi in cui se
ne potrebbe fare a meno.

I dati presentati nella promozione del car sharing sostengono che il 47 per
cento degli utilizzatori del servizio vende la propria seconda auto, mentre il
12 rinuncia addirittura all'acquisto della prima. Sono dati internazionali,
riferiti a paesi in cui l'auto di proprietà già da molto tempo è divenuto un
optional, mentre da noi questa visione è ancora lontana. Vi è poi un elemento
che mi lascia sempre perplesso. Ogni volta che le vendite di auto diminuiscono,
ci viene detto del loro impatto sul Pil e sul sistema industriale nel suo
complesso. È un po' come con le sigarette: lo stato spende miliardi di spese
sanitarie per i danni del fumo e poi le distribuisce. Avere un obiettivo senza
dogmi e ipocrisie aiuterebbe l'ambiente e l'economia.

Invece, spesso siamo, cittadini e istituzioni, vittime delle mode. Basti pensare
a un altro beneficio del car sharing e cioè le minori emissioni di Co2, nuovo
mantra del politically correct ambientalista, che spesso ci fa dimenticare tutti
gli altri inquinanti, che hanno un impatto più diretto e immediato sulla salute.
In sintesi, il car sharing è sicuramente un servizio importante, più per il suo
ruolo di cambiare l'atteggiamento delle persone dal concetto del possesso a
quello dell'accesso, che per il suo impatto reale sull'ambiente, almeno per ora.
Mi auguro di sbagliarmi su questo ultimo punto e di avere molti milanesi che
rinuncino all'auto di proprietà, liberando spazio, un fattore questo su cui non
è purtroppo possibile intervenire nelle vecchie e care città italiane.

RIPRODUZIONE RISERVATA

LOAD-DATE: November 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             357 of 2985 DOCUMENTS



                          Corriere della Sera (Italy)

                            3 novembre 2013 domenica
                                MILANO Edizione

Auto contro il palco, terrore al rave party;
Musica e sballo Mille giovani in un'area industriale abbandonata di Zingonia
(Bg) per la tre giorni di Halloween

BYLINE: Fabio Paravisi

SECTION: LOMBARDIA; Pag. 13

LENGTH: 657 parole



HIGHLIGHT: Un solo ferito lieve. La Punto distrutta dalla folla di ragazzi
infuriati Indagini Caccia all'autista dalla testa rasata che ha portato la
vettura nel capannone ed è fuggito


ZINGONIA (Bergamo) - Mirava a far male, molto male. E per solo fortuna è finita
con un unico ferito lieve l'incursione di un automobilista che è piombato nel
mezzo del rave party di Zingonia (mille giovani da mezza Europa) lanciando la
sua auto a fari spenti contro il palco su cui stava suonando una band.

Poco prima delle 19 il rave all'interno degli spazi abbandonati della Tnt di
corso Italia era in pieno svolgimento. È stato a quell'ora che un giovane con la
testa rasata al volante di una Fiat Punto bordeaux è entrato dal cancello, ha
fatto lo slalom tra i camion e i camper parcheggiati e a fari spenti è entrato
nella grande costruzione dove era stato eretto un palco di cinque metri per due
sul quale si stava esibendo una band. Appena entrata l'auto ha accelerato, il
conducente è stato visto saltare dalla vettura e scappare via, mentre la Punto
si schiantava contro il palco. «Me la sono vista arrivare addosso all'ultimo
momento - ha raccontato il musicista rimasto ferito -. Non ho avuto il tempo di
reagire». Il giovane ha riportato una ferita alla testa: al Policlinico di
Zingonia è stato medicato, la prognosi è di 8 giorni.

Nel frattempo la furia dei presenti si è rivolta contro l'auto, che è stata
sfasciata, il parabrezza sfondato con un estintore. All'arrivo dei carabinieri
(contro i quali sono state lanciate diverse bottiglie di vetro) all'auto
mancavano le due targhe, ma c'erano ancora i documenti e l'assicurazione. Non
risulta rubata, e si sta cercando di risalire al proprietario.

La seconda giornata del rave era cominciata in maniera molto più tranquilla con
la maggior parte dei ragazzi che dopo aver ballato tutta notte si erano ritirati
per dormire qualche ora. Chi non ha una tenda o un camper si accontenta di
giacigli di fortuna. Il piazzale dell'ex Tnt e la strada antistante sono
ricoperte di immondizia: bottiglie, lattine, mozziconi, plastica, scatole,
cartacce e carta igienica. Mancano i bagni, ci si arrangia come si può e lo si
capisce dalla puzza che cresce nel corso della giornata. La sera è
insopportabile ma nessuno sembra notarlo.

Più semplice invece procurarsi da mangiare rispetto al primo giorno. Non ci sono
più solo gli spacci improvvisati e autogestiti nei camper. Ai cancelli dell'ex
logistica hanno fatto base due ambulanti con panini e bibite. Un terzo
commerciante addirittura ha parcheggiato il camioncino all'interno di uno dei
capannoni. Un altro segnale della macchina organizzativa perfetta, clandestina
ma non improvvisata. I palchi sono professionali, come il corredo di casse e
luci. I generatori a benzina che li alimentano sono potenti. Il tam tam della
quattro giorni è arrivato fino in Olanda e Germania. C'è anche chi a preso le
ferie per partecipare.

Qualcuno spiega che si chiama «Witchtek», è il rave di Halloween. È alla 13esima
edizione: oggi la conclusione.

Pietro Tosca

© RIPRODUZIONE RISERVATA

null

Come

I rave party vengono organizzati, in Italia, da tribe , ovvero comunità di
deejay che scelgono luoghi dismessi e poi fanno circolare numeri di telefono
tramite volantini, o appelli su Internet, in siti specializzati, che spesso
cambiano il dominio. In alcuni casi, gli organizzatori sono olandesi, svizzeri e
tedeschi e il contatto avviene sempre sul web.

I luoghi privilegiati sono le fabbriche dismesse come quella di Zingonia e le
zone industriali isolate. C'è una sorta di censimento continuo di queste zone. I
rave costano: nell'ex cartiera di Cairate sul fiume Olona a Varese un rave
costrinse la proprietà a spendere 40 mila euro per la pulizia. Nel periodo
estivo sono stati organizzati anche mini rave nei boschi.

Il periodo migliore per un rave è durante una festività o un ponte, come quello
di questi giorni. Nel 2008 a Vedano Olona una cartiera dismessa fu occupata
quasi una settimana a Capodanno. Il rave di Segrate del 2008 fu organizzato a
Pasquetta, mentre a Ferragosto 2006 oltre 11 mila giovani si radunarono nelle
campagne di Cava Manara (Pavia)

LOAD-DATE: November 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             358 of 2985 DOCUMENTS



                          Corriere della Sera (Italy)

                             2 novembre 2013 sabato
                               NAZIONALE Edizione

Volano le vendite Chrysler Detroit torna ai livelli precrisi;
Auto e mercati Ma in Borsa pesano i conti dell'ultimo trimestre

BYLINE: Francesca Basso

SECTION: ECONOMIA; Pag. 53

LENGTH: 358 parole


MILANO - Che Chrysler goda di buona salute lo avevano detto i conti di Fiat
mercoledì scorso, con la controllata che dà più soddisfazioni della casa madre.
I dati sulle vendite di ottobre negli Stati Uniti non fanno che confermare: in
crescita dell'11% rispetto a un anno fa, cioè 140.083 veicoli acquistati in più.
È il miglior ottobre dal 2007 e il 43esimo mese consecutivo di crescita.

La Borsa, invece, non ha ancora digerito i conti trimestrali in calo di Cnh, che
ha lasciato sul tappeto a fine seduta il 3,69%, e la revisione al ribasso degli
obiettivi di Fiat che ieri ha perso il 3,63%. Gli effetti si sono sentiti anche
sulla holding Exor (-2,43%).

Agli americani piace il marchio Ram Truck, che ha registrato nel mese scorso un
incremento del 22% e l'aumento più elevato tra i vari marchi del gruppo. Le
vendite di Ram pickup sono aumentate del 18%, segnando il miglior ottobre dal
2004 e il 42esimo mese consecutivo di crescita. Le vendite del marchio Jeep sono
aumentate del 7%, ma la Jeep Grand Cherokee, con un aumento del 20%, ha
registrato il miglior ottobre dal 2005. Il marchio Dodge ha segnato un +12%, si
tratta del miglior ottobre dal 2005 e il ventinovesimo mese consecutivo di
incrementi.In lieve diminuzione, invece, le vendite del marchio Fiat rispetto ad
ottobre 2012: la Fiat 500e, in commercio in California, ha registrato il miglior
mese dal lancio. E le vendite della nuova Fiat 500L, nominata «2013 Top Safety
Pick» dall'Insurance Institute for Highway Safety (l'ente americano per la
sicurezza stradale), sono aumentate del 26% rispetto a settembre, il miglior
mese dal lancio a giugno.

«Dopo un inizio altalenante, le vendite di Chrysler Group hanno segnato - ha
spiegato Reid Bigland, responsabile commerciale per gli Stati Uniti -
un'accelerazione nella seconda parte del mese grazie a una ritrovata fiducia dei
consumatori e al lancio del nuovo Jeep Cherokee. Dopo un rigoroso processo di
controllo qualità, sono subito iniziate le consegne presso i concessionari e le
vendite del nuovo Jeep Cherokee, che ha così contribuito al raggiungimento del
quarantatreesimo mese consecutivo di aumenti».

© RIPRODUZIONE RISERVATA

LOAD-DATE: November 2, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             359 of 2985 DOCUMENTS



                          Corriere della Sera (Italy)

                             2 novembre 2013 sabato
                               NAZIONALE Edizione

Giù Mps e Autogrill Mediaset risale;
Piazza Affari

BYLINE: GIACOMO FERRARI

SECTION: ECONOMIA; Pag. 57

LENGTH: 205 parole


La settimana nelle Borse europee si chiude all'insegna dell'incertezza e Piazza
Affari arranca, con l'indice Ftse-Mib che conquista la maglia nera chiudendo in
calo dello 0,97%, in una giornata priva di spunti e con volumi ridotti. Lo
spread Bund-Btp si mantiene invece a un livello soddisfacente (a 243 punti base
a fine giornata) dopo il successo dei collocamenti di titoli pubblici che il
Tesoro ha effettuato nei primi tre giorni della settimana. A condizionare
l'andamento dei titoli principali sono sempre i risultati trimestrali. Saipem ,
per esempio, ha messo a segno ieri il quinto rialzo consecutivo (+1,33%) dopo la
pubblicazione dei dati, mentre sul fronte opposto Cnh Industrial (-3,96%) ha
incrementato la perdita della vigilia, dovuta alla delusione per i conti del
trimestre. Ancora giù Fiat (-3,63%) dopo aver recuperato terreno giovedì. Le
vendite di beneficio hanno colpito invece Monte Paschi (-3,35%) che ha così
parzialmente ridotto i guadagni della vigilia. Giù, inoltre, Autogrill (-2,87%)
ed Exor (-2,43%). In controtendenza, nel paniere delle blue-chips, Mediaset
(+0,81%), spinta dai dati sulla raccolta pubblicitaria in Spagna e dai segnali
positivi giunti dal mercato italiano.

© RIPRODUZIONE RISERVATA

LOAD-DATE: November 2, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             360 of 2985 DOCUMENTS



                          Corriere della Sera (Italy)

                            1 novembre 2013 venerdì
                               NAZIONALE Edizione

Terna al Massimo storico Jp Morgan spinge il Leone;
Piazza Affari

BYLINE: GIACOMO FERRARI

SECTION: ECONOMIA; Pag. 35

LENGTH: 197 parole


Ha toccato i minimi di giornata a metà pomeriggio, poi per l'indice Ftse-Mib di
Piazza Affari è scattato il recupero, fino a fissarsi in chiusura a quota 19.351
punti, in crescita dello 0,96% rispetto alla vigilia. Si tratta della migliore
performance in Europa, realizzata al termine di una seduta caratterizzata da
bassi volumi anche a causa della chiusura per sciopero degli sportelli bancari.
Sotto i riflettori Monte Paschi (+6,64%) dopo il via libera della Fondazione
alla fusione con un altro istituto, possibilmente estero, in alternativa alla
vendita di quote. Diasorin (+2,47%) continua invece a beneficiare dell'accordo
di cooperazione con Roche, mentre Pirelli (+2,06%) festeggia lo scioglimento
anticipato del patto di sindacato. Rialzi significativi, inoltre, per Unicredit
(+1,84%), Enel Green Power (+1,82%), Generali (+1,65% dopo la promozione di JP
Morgan), Eni (+1,63%) e Fiat (+1,58%). Da parte sua Terna (+1,22%) ha toccato il
suo massimo storico, a quota 3,65 euro. In ribasso invece Cnh Industrial
(-3,28%), penalizzata dai conti trimestrali inferiori alle attese, e
Finmeccanica (-3,05%) colpita da un report negativo di Deutsche Bank.

© RIPRODUZIONE RISERVATA

LOAD-DATE: November 1, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             361 of 2985 DOCUMENTS



                          Corriere della Sera (Italy)

                            31 ottobre 2013 giovedì
                                BERGAMO Edizione

Scontro frontale in galleria Il muratore è morto poche ore dopo l'intervento;
L'incidente a Camerata Cornello

BYLINE: Vittorio Ravazzini

SECTION: CRONACA DI BERGAMO; Pag. 4

LENGTH: 199 parole


Dopo il terribile schianto frontale di martedì tutti si erano attaccati alla
speranza, ma questa è durata solo poche ore. Non c'è stato nulla da fare per
Giuseppe Galizzi, 49enne di Piazzatorre, che ha perso la vita dopo il terribile
schianto nella galleria «Cornello» di Camerata. Il muratore ha lottato tra la
vita e la morte dopo un disperato intervento chirurgico al quale è stato
sottoposto all'Ospedale Papa Giovanni XXIII. Tutto è accaduto martedì, pochi
minuti dopo le 17, a circa 300 metri dallo svincolo nord con l'ingresso nel
paese di Camerata quando due auto, una Fiat Panda e un'Alfa Romeo station wagon,
si sono scontrate. Dalle prime ricostruzioni sembra che uno dei due veicoli
abbia inavvertitamente invaso la corsia opposta. Una donna è rimasta incastrata
nelle lamiere ed è stata tirata fuori cosciente dai vigili del fuoco. Giuseppe
Galizzi, che si trovava sulla Fiat, ha invece subìto un forte trauma toracico
perdendo i sensi. Sul posto sono intervenute tempestivamente tre ambulanze (due
della Croce Rossa e una dalla Valle Brembana) e due automediche da San Giovanni
Bianco e Bergamo. Il muratore è stato portato all'ospedale, ma è morto nella
notte.

RIPRODUZIONE RISERVATA

LOAD-DATE: October 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             362 of 2985 DOCUMENTS



                          Corriere della Sera (Italy)

                            31 ottobre 2013 giovedì
                               NAZIONALE Edizione

Detroit non salva Fiat Conti rivisti al ribasso E cade a Piazza Affari;
Il Lingotto Marchionne: collocamento Chrysler entro l'anno

BYLINE: R. Po

SECTION: ECONOMIA; Pag. 35

LENGTH: 644 parole



HIGHLIGHT: Taglio dei profitti del 13% in Brasile


MILANO - L'«allarme profitti» non arriva del tutto inaspettato, ma è comunque
una botta. Anche perché riguarda solo Fiat. Chrysler ne esce indenne, e anzi:
Auburn Hills i propri obiettivi li conferma. Il che delude chi già puntava su
utili più bassi per un parallelo ritocco della valutazione in corso sul prezzo
da pagare a Veba. Niente di tutto ciò, invece. La controllata Usa, con utili
netti in aumento del 22% a 464 milioni di dollari, continua a correre (non così
le trattative, ma questo è un altro capitolo). A frenare è il gruppo Fiat nel
suo complesso. Certo, l'Europa manda i primi segnali di ripresa (nonostante
l'Italia) e nel trimestre aumenta i ricavi (+4%) e dimezza largamente le perdite
(da 165 a 74 milioni). Sempre «rosso» però è. Contemporaneo ai primi
rallentamenti del boom nordamericano (il contributo di Chrysler all'utile della
gestione ordinaria Fiat scende del 13% rispetto al terzo trimestre 2012). E,
soprattutto, al crollo dell'altro, più tradizionale pilastro dei bilanci
torinesi: il confronto è reso impietoso dal fatto che la fase precedente era
quella del picco da incentivi statali, ma rimane che in Brasile e nel resto
dell'America Latina i profitti subiscono un taglio del 13%.

Così il profit warning era inevitabile. E inevitabile la reazione della Borsa:
titolo prima giù a precipizio, oltre il 5%, poi sospeso per eccesso di ribasso,
poi riammesso e da lì, via via, in recupero, sino al -3% finale. Sergio
Marchionne dirà proprio verso la chiusura, in conference call , che è una
reazione «fuori luogo», che «al netto dell'impatto dei cambi i target sono
sostanzialmente confermati». Sono vere tutte e due le cose. L'euro forte, per
dire, ha pesato per 80 milioni sull'utile trimestrale della gestione ordinaria:
816 milioni contro i 901 del corrispondente periodo 2012, con un utile netto
comunque salito da 171 a 181 milioni su un fatturato di 20,7 miliardi (+1,4%). E
vero, in parte, è che «la revisione delle stime è nei margini della guidance già
rivista»: gli obiettivi «aggiornati» danno ricavi per 88 miliardi (da una
«forchetta» di 88-92 miliardi), il risultato della gestione ordinaria è fissato
ora tra 3,5 e 3,8 miliardi (da 4-4,5), l'utile netto tra 0,9 e 1,2 (da 1,2-1,5),
l'indebitamento netto industriale tra 7 e 7,5 (da circa sette). Il tutto è
comunque sotto le attese degli analisti, peraltro già riviste al ribasso. E non
hanno contribuito a migliorare il clima i numeri trimestrali su indebitamento
netto e liquidità: il primo sale a 8,3 miliardi (dai 6,7 di maggio-giugno), la
seconda scende da 20,9 a 20,1 (nello stesso periodo).

I dati peggiori delle aspettative hanno solo per poco distratto i mercati da
quello che rimane l'argomento chiave di qualsiasi discorso, analisi, report sul
Lingotto. Chrysler, ovviamente. La trattativa con Veba. Le chance che Fiat ha di
arrivare al 100% senza prolungare ulteriormente i tempi con la quotazione del
16% richiesta dal fondo del sindacato Uaw. Sul tutto Marchionne premette che
poco o nulla può dire, con la Sec di mezzo «non possiamo fare nessun commento».
Qualche punto fermo però lo ribadisce. Sì, certo: «Stiamo lavorando
diligentemente all'Ipo, spero sinceramente che saremo pronti a realizzarla nel
2013». E sì: Ipo o non Ipo, «confermo» che Fiat punta al 100%. Il non detto
(sempre causa Sec) è quel che è già stato ipotizzato: che, cioè, una volta
determinata la forchetta di prezzo in base a criteri di mercato, il processo si
fermi prima della quotazione, con Torino pronta a pagare a Veba la stessa cifra
che Veba spunterebbe dal collocamento. Probabile? Possibile? Verosimile ma non
credibile? Di sicuro c'è che l'Ipo, con finale a Wall Street oppure no, rimane
l'unica strada: «Non c'è nulla che prosegue in parallelo». O, per dirla in modo
colorito: «I buoi sono scappati». In Veba non la prederanno troppo bene. Ma
tant'è.

© RIPRODUZIONE RISERVATA

LOAD-DATE: October 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             363 of 2985 DOCUMENTS



                          Corriere della Sera (Italy)

                            31 ottobre 2013 giovedì
                               NAZIONALE Edizione

Le fabbriche e la sfida tedesca

BYLINE: RAFFAELLA POLATO

SECTION: ECONOMIA; Pag. 35

LENGTH: 240 parole


Questa volta non è soltanto Volkswagen. Questa volta ad attirarsi pubblici
strali è l'intera industria tedesca dell'auto (e non solo). Certo non è una
novità che Sergio Marchionne dica, senza alcun falso bon ton diplomatico, quel
che molti nel settore pensano e però si guardano bene dal dichiarare a microfoni
aperti. E ora in fondo va anche bene, al leader Fiat, il tema è caldo pure in
Germania: sono passate solo due settimane dacché Angela Merkel si è ritrovata
sotto pesanti accuse nella sua stessa patria e per le stesse identiche ragioni.
«Impuro» lobbismo a Bruxelles, avevano denunciato a ridosso del voto gli
oppositori della supercancelliera. «Impuro» perché spinto, secondo il capo
d'imputazione, solo dagli ingenti contributi elettorali incassati (legalmente,
va detto) dalla potente famiglia Quandt (leggi Bmw). Okay. È quel che Marchionne
va ripetendo da tempo. La chiama (quando va bene) «concorrenza falsata». E
adesso che in conference call un analista punta il dito contro Torino perché
«soffre più di altri il problema della sovracapacità produttiva», lui forse
ricorda le polemiche teutoniche, forse no, comunque esplode: «Non chiuderò
impianti per agevolare i costruttori tedeschi. Guardate alla questione delle
emissioni di Co2 e guardate alla coalizione tedesca: questo ci dice dove sta il
potere in Europa». Merkel non gradirà? Amen. È ricambiata almeno dai tempi del
suo «no» a Fiat in Opel.

© RIPRODUZIONE RISERVATA

LOAD-DATE: October 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             364 of 2985 DOCUMENTS



                          Corriere della Sera (Italy)

                            31 ottobre 2013 giovedì
                               NAZIONALE Edizione

Mediaset e Gtech frenano I conti premiano Luxottica;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 197 parole


La giornata era iniziata bene per Piazza Affari, che aveva reagito positivamente
all'asta dei Btp, andata in porto con successo e con rendimenti in calo, così
come era accaduto lunedì e martedì per i Ctz e i Bot. Il Ftse-Mib ha però
cambiato direzione nel pomeriggio e, a differenza degli altri indici europei
terminati in sostanziale equilibrio, ha chiuso in calo dello 0,47%. È peggiorato
anche lo spread Bund-Btp, salito a 249 punti base dopo un avvio a 241, peraltro
con scarse ricadute sui titoli bancari. La maglia nera fra le blue chips è
toccata a Gtech (la ex Lottomatica), che ha ceduto il 3,40%. Giù anche Mediaset
(-2,86%) dopo la smentita alle voci di un possibile accordo con Mondadori per la
raccolta pubblicitaria. In calo, inoltre, Finmeccanica (-2,62%), Exor (-2,57%),
Azimut (-2,53%) e Fiat (-2,23%) penalizzata dal calo degli utili trimestrali. I
conti del trimestre hanno invece favorito Luxottica (+2,22%), mentre Eni
(+1,33%) ha beneficiato oltre che dei risultati economici anche dell'annuncio di
un prossimo buy-back, ipotizzato dall'amministratore delegato Paolo Scaroni. Fra
i titoli minori, infine, balzo di Screen Service (+9,29%).

© RIPRODUZIONE RISERVATA

LOAD-DATE: October 31, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             365 of 2985 DOCUMENTS



                          Corriere della Sera (Italy)

                           30 ottobre 2013 mercoledì
                               NAZIONALE Edizione

I conti di Obama per Gm, mancano 15 miliardi;
Sussurri & Grida

SECTION: ECONOMIA; Pag. 43

LENGTH: 733 parole


(r.po.) Da Chrysler ha recuperato ogni singolo cent. Ma Fiat, per il
salvataggio, aveva ricevuto prestiti (a tassi salatissimi). E Sergio Marchionne
era riuscito nel doppio miracolo di resuscitare Auburn Hills e rimborsare in
anticipo il debito. General Motors, invece, non era stata soprannominata a caso
«Government Motors»: lì, per il bailout, la Casa Bianca aveva deciso l'iniezione
diretta di capitali.

Si era capito abbastanza in fretta che non tutti sarebbero rientrati. Ora è
chiaro anche quanto, effettivamente, il Tesoro Usa perderà. Non sono peanuts,
noccioline, come direbbero gli americani: secondo il controllore del Tarp - il
piano che ha consentito il salvataggio delle banche, esteso poi all'auto - il
conto è in rosso per 9,7 miliardi di dollari (0 6,5 miliardi di euro). Certo,
come sottolinea il rapporto presentato ieri al Congresso, la scelta di aiutare
Gm e Chrysler a uscire da un fallimento alquanto probabile ha consentito, alla
fine, di rimettere in moto molto più che l'industria dell'auto: a rischio,
cinque anni fa, c'erano un milione di posti di lavoro e una recessione persino
più lunga e profonda di quella comunque attraversata. Ma mentre i prestiti a
Chrysler si sono conclusi con un guadagno (gli interessi) per il Tesoro, dunque
per il contribuente, non altrettanto bene è andata l'operazione Gm. Alla più
grande delle tre case Usa il governo aveva versato, per diventarne azionista con
il 61%, 49,5 miliardi di dollari. Con la quotazione ne ha recuperati 34,5.
All'appello ne mancano insomma 15, che sono poi di fatto il valore di carico del
7% ancora in mano allo Stato che, per chiudere in pareggio, dovrebbe poter
vendere il pacchetto a 148 dollari per azione. Il titolo è invece inchiodato
intorno a quota 35,7. Morale: Gm potrebbe pure risalire, ma mai fino ai livelli
del break even per le casse pubbliche. Col che, il «rosso» di quasi 10 miliardi
messo in conto dal governo appare persino prudenziale.

© RIPRODUZIONE RISERVATA

Eni a secco in Kashagan richiama il capoprogetto

(s.agn. ) Ci sarebbe stato da scommetterci che la lotta con il campo petrolifero
gigante di Kashagan, nel nord del mar Caspio, non si sarebbe esaurita con
l'avvio ufficiale della produzione ai primi di settembre scorso. Da allora per
l'Eni, operatore della prima fase e socio dei "big" Shell, Exxon, Total (con i
cinesi di Cnpc, i kazaki di Kazmunaigas e i giapponesi di Inpex), le cose non
sono andate nella maniera migliore. Una fuga di gas ha bloccato la produzione a
fine settembre. Dopo il primo riavvio, però, un secondo stop il 9 ottobre, per
lo stesso motivo. Da allora niente più petrolio da Kashagan, e da ieri anche la
notizia che il manager Eni a capo del progetto, Umberto Carrara, lascerà la
guida di Agip Kco dal primo novembre. Dal quartier generale del Cane a sei zampe
si nega che ci siano legami tra gli eventi. Carrara, dopo quasi otto anni in
Kazakhstan e dopo aver concluso il suo lavoro, sarebbe solo sulla strada di casa
e avviato verso nuove responsabilità, mentre le difficoltà sul giacimento non
sarebbero relative a parti nevralgiche del progetto. Verosimile che oggi,
durante la conference call per i risultati del terzo trimestre dell'Eni se ne
saprà di più. C'è chi fa comunque rilevare che gli obblighi contrattuali (75
mila barili commerciali al giorno entro fine mese) non saranno rispettati e
potrebbero scattare le penali. Mentre la stagione incombe, e di solito il Nord
del Caspio a fine novembre è già ghiacciato, cosa che renderebbe impossibili i
lavori di riparazione.

© RIPRODUZIONE RISERVATA

Crolla l'utile di Deutsche Bank ma la Borsa crede al rilancio

(m.d.f. ) L'utile di Deutsche Bank nel terzo trimestre è crollato del 97%, a
quota 41 milioni di euro, per via degli accantonamenti da 1,2 miliardi per i
contenziosi che pesano sul gruppo. Ma alla fine della giornata il titolo ha
recuperato da una perdita iniziale del 3% a + 0,85%, sulla scia di notizie
valutate positivamente dal mercato. Come la proroga, fino al 2017, da parte
dell'organo di sorveglianza, del mandato di Juergen Fitschen (presidente anche
di Deutsche Bank Italia), co-ceo rappresentante del modo più tradizionale di
fare banca, che terminerà l'incarico insieme al collega investment banker Anshu
Jain; la maggiore competitività di Deutsche rispetto alla concorrenza, e il
livello meno elevato di crediti inesigibili del sistema bancario tedesco.

© RIPRODUZIONE RISERVATA

LOAD-DATE: October 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             366 of 2985 DOCUMENTS



                          Corriere della Sera (Italy)

                            29 ottobre 2013 martedì
                                BERGAMO Edizione

Anche la chiesa si rinnova. Con il ricorso al led;
La nicchia Dalla Geoled di Scanzo un marchio di illuminazione per ambienti
sacri. Interventi al Battistero e a Sant'Ambrogio

BYLINE: S.R.

SECTION: ECONOMIA; Pag. 9

LENGTH: 478 parole


«È un'idea nata un anno e mezzo fa. Andando in chiesa avevamo notato che le
illuminazioni erano tutte del tipo tradizionale, forse anche perché c'è poca
conoscenza delle nuove tecnologie: ne abbiamo parlato con un amico che lavora
nel settore degli abiti talari e della casule, introdotto nell'ambiente, e siamo
partiti». Così, spiega Simone Cantamessa, titolare della Geoled Srl di
Scanzorosciate, è nato l'originale progetto di un marchio dedicato
esclusivamente alla illuminazione a led su misura per luoghi di culto. Si chiama
«Luxest» (che suona in latino come «è luce», forse perché «Fiat lux» era una
citazione un po' troppo impegnativa) e pur essendo di fatto operativo da
quest'anno ha già portato a termine una serie di progetti, tutti su misura.

Il più prestigioso è forse la realizzazione di corpi illuminati a led in acciaio
con finitura in foglia oro per la cripta della chiesa di Sant'Ambrogio a Milano.
Ma nel carnet figurano anche la Chiesa dei Padri Sacramentini di Ponteranica,
che hanno affidato il rifacimento dell'intero sistema di illuminazione,
realizzando forse uno dei primi templi interamente illuminati a Led, la
Parrocchiale di Cesano Boscone, in provincia di Milano, o il Battistero di
Bergamo, realizzato da Giovanni da Campione. In quest'ultimo caso la
realizzazione, messa a punto cinque mesi fa, è stata regalata dalla stessa
azienda. «La precedente illuminazione - spiegano Cantamessa e Massimiliano
Sartirani, responsabile commerciale del progetto Luxest e titolare di Sirio
Group - non permetteva alle icone sulle pareti di avere il meritato rilievo».
Oltre a consentire un'illuminazione maggiore e meglio calibrata, il vantaggio
del led si sente però anche in termini economici, sia per la minore manutenzione
necessaria, sia per il fatto che rispetto alla precedente illuminazione del
Battistero (4 fari alogeni da 75W e un faro a ioduri metallici da 150W),
l'illuminazione a led con 8 faretti da 3w e 4 proiettori da 45W permette una
riduzione del 66% dei consumi.

La Geoled, nata da un paio d'anni, è una piccola azienda: il giro d'affari è
intorno ai 300 mila euro e dà lavoro a quattro persone che si occupano della
progettazione, assemblaggio e installazione delle illuminazioni. «Lavoriamo da
vent'anni nel settore, tra fibre ottiche e led: a un certo punto abbiamo deciso
di metterci in proprio», aggiunge Cantamessa. La particolarità è stata quella di
scavarsi una piccola nicchia nel settore, quella delle illuminazione delle
chiese, che apre comunque ampi spazi. In tempi di «spending review», del resto,
anche per parroci ed economi dei conventi un po' di risparmio sulla bolletta
della luce - i pannelli fotovoltaici sui tetti delle chiese non sono molto
diffusi, anche per questioni di immagine - non è da disprezzare. «L'interesse
c'è - conclude Cantamessa - e abbiamo una quindicina di preventivi».

RIPRODUZIONE RISERVATA

LOAD-DATE: October 29, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             367 of 2985 DOCUMENTS



                          Corriere della Sera (Italy)

                            29 ottobre 2013 martedì
                               NAZIONALE Edizione

Mediobanca aggiorna il patto Più leggero e con meno vincoli;
Piazzetta Cuccia Balzo dei profitti:+57%. Il 3% di Generali anche ad alleati per
la crescita

BYLINE: Sergio Bocconi

SECTION: ECONOMIA; Pag. 33

LENGTH: 752 parole



HIGHLIGHT: Nagel: l'italianità di Telecom è una favola, usciamo entro giugno
Patrimonio Piazzetta Cuccia si presenterà agli stress test europei con un
patrimonio «più che adeguato»


Mediobanca va avanti sul piano strategico e chiude il primo trimestre con
l'utile in crescita del 57% a 171 milioni grazie soprattutto alle cessioni di
partecipazioni: sono state ridotte le quote in Telco-Telecom, Rcs Mediagroup e
Gemina. I dati sono stati approvati ieri dal consiglio e comunicati
dall'amministratore delegato Alberto Nagel in apertura dell'assemblea sui conti.
E i grandi soci di Piazzetta Cuccia stanno riflettendo su un aggiornamento del
patto di sindacato, il cui perimetro vincolato è sceso dal 42% al 30,05% e che è
stato automaticamente rinnovato per due anni dopo che, il 30 settembre, si è
chiusa la finestra per le disdette.

Circa un terzo (59 milioni) degli utili trimestrali dell'istituto proviene
dall'operazione in Telco, la holding che controlla il 22% di Telecom, dove
Piazzetta Cuccia ha diminuito la partecipazione dall'11,62% al 7,3%.
Interpellato in assemblea sulla vicenda Nagel ha detto che «Telefonica
rappresenta una buona opportunità. Questa storia dell'italianità è una fesseria,
una favola che ci vogliamo continuare a dire, probabilmente per coprire qualche
inefficienza nostrana». Il banchiere, che ha citato Ras-Allianz, Bnl-Bnp
Paribas, Nuovo Pignone-Ge, tutte acquisizioni dall'estero considerate di
«successo», ha quindi aggiunto: «Non dobbiamo alzare barriere. L'Italia non ha
alternative se non attrarre capitali esteri e portare aziende italiane
all'estero». Nelle «telecomunicazioni si va verso consolidamento europeo ed è
giusto che Telecom possa parteciparvi senza steccati». Mediobanca però conferma
la posizione sul dossier: l'aumento di capitale della compagnia telefonica «è
materia del consiglio», ha sottolineato Nagel, «noi siamo investitori di breve
termine. L'obiettivo è uscire entro giugno, quindi entro la fine dell'esercizio
in corso di Piazzetta Cuccia.

Nel corso dell'assemblea, che ha approvato i conti chiusi al 30 giugno con un
rosso di 180 milioni dopo svalutazioni per oltre 400, ha anche reintegrato in
consiglio Marco Tronchetti Provera (dopo la condanna in primo grado nell'ambito
della vicenda Kroll) e ha nominato nel board Giorgio Guazzaloca su indicazione
di CariBologna, Nagel sul patto ha definito «positivo» la riduzione della quota
vincolata «perché sono cresciuti la liquidità del titolo e il suo peso sugli
indici». Si è poi soffermato su Vincent Bolloré: «Non c'è alcuna frizione. Anzi
esprimo una nota di stima per il gruppo Bolloré che è stato nel nostro capitale
a lungo e ci ha supportato in situazioni complicate, anche nelle partecipate. Mi
auguro resti a lungo nostro azionista». Sull'accordo parasociale sarebbero in
corso riflessioni per un aggiornamento da parte dei grandi soci, con il
contributo del presidente dell'istituto Renato Pagliaro. Al momento è tutto in
fase embrionale e ieri la presidenza del patto ha precisato che «non ci sono
novità rispetto a quanto comunicato in data 30 settembre, su rinnovo, tipologia
e composizione dell'accordo». Le novità potrebbero concretizzarsi verosimilmente
in vista del rinnovo del consiglio previsto l'anno prossimo ed è possibile
riguardino una semplificazione della struttura e un alleggerimento dei vincoli
di blocco dei titoli. Si è parlato anche dell'ipotesi di passare a un patto di
consultazione anche se, come ha segnalato ieri Tarak Ben Ammar, consigliere
vicino a Bolloré, «bisognerà vedere anche le nuove regole sull'Opa» (ha poi
anche sulla Rai: «Non la prendo, la mia è stata una battuta, ovviamente»).
L'orientamento è comunque verso un accordo più leggero, non solo sotto il
profilo della quota interessata.

Nagel ha inoltre smentito ipotesi di fusione con Unicredit: «Non è nelle nostre
prospettive, non è nel nostro piano né in quello di Unicredit»: i due gruppi si
stanno posizionando su attività diverse. E su Generali ha detto che «per vendere
il 3%», nel corso dell'orizzonte di piano e passare così dall'attuale 13,2% al
10%, Piazzetta Cuccia pensa non solo a «una cessione sul mercato», ma anche a
soggetti che possano aiutare la crescita» del Leone. Quanto alla «difesa» dela
prima compagnia italiana, Nagel non ha dubbi: «È possibile solo con una gestione
performante e con la crescita, cosa che il management e il consiglio stanno
facendo in modo egregio». Infine il banchiere ha sottolineato che Mediobanca, il
cui core tier 1 è al 12%, si presenterà agli stress test della Bce con «un
patrimonio più che adeguato». E ha confermato che la prossima tappa per la
crescita all'estero è il Messico. La Cina «verrà dopo».

© RIPRODUZIONE RISERVATA

LOAD-DATE: October 29, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             368 of 2985 DOCUMENTS



                          Corriere della Sera (Italy)

                            29 ottobre 2013 martedì
                               NAZIONALE Edizione

Jp Morgan boccia l'auto europea alla vigilia dei conti Fiat;
Sussurri & Grida

SECTION: ECONOMIA; Pag. 37

LENGTH: 727 parole


(r. po.) La solita attesa per i dati sull'economia Usa. I soliti timori sugli
istituti di credito. Ma a mettere il freno alle Borse europee, ieri, è piombato
anche un report di Jp Morgan. Contiene un sonoro declassamento, senza eccezioni,
dell'industria automobilistica continentale.

E sì, formalmente l'analisi ha il sapore dell'arbitraggio, nel senso che la
banca d'affari spiega il taglio del giudizio sull'intero comparto - da
overweight si scende a neutral - con i forti rialzi messi a segno da inizio
anno: sono i titoli del settore che hanno registrato le migliori performance
(+31% la media) e dunque, ora che dopo cinque anni la ripresa delle vendite
comincia finalmente a prendere forma, la scelta «tattica» di Jp Morgan è
«spostare i fondi verso le utilities, che alziamo da underweight a neutral».
Logico, per molti aspetti. Razionale, per altri. Comunque ben argomentato. Ma
l'effetto del report sulle piazze europee è una pioggia di ribassi sui titoli
delle quattro ruote. Al centro della tempesta, come sempre, i titoli delle case
generaliste. Già a metà seduta è Peugeot a guidare la classifica delle perdite
(quasi il 7% in meno). Fiat viene poco dietro: giù di un 4% che a fine giornata
si ridimensionerà un po', a un -3,2% che porta le quotazioni a 5,74 euro. Certo,
le azioni del Lingotto sono tra quelle che più hanno corso (con partenza, il 2
gennaio, da 3,8 euro). Nel bilancio di ieri, però, vanno messe anche le
aspettative per i conti che Sergio Marchionne presenterà domani. E se il mercato
già sconta previsioni in leggero calo per l'utile trimestrale (il «netto» è
stimato a 265 milioni dai 286 del terzo trimestre 2012), la vera attesa è per
Chrysler. Sullo sfondo, ovviamente, sempre l'Ipo e la trattativa con Veba. In
primo piano, domani, i profitti della controllata Usa: se anche quelli fossero
in calo, come gli analisti prevedono dopo un relativo rallentamento del mercato
americano e l'arrivo in ritardo della nuova Cherokee nelle concessionarie, nelle
valutazioni di Auburn Hills il vantaggio non andrebbe certo al fondo sanitario
del sindacato Uaw. Un problema in più, per Bob King, dopo quel «buco» da tre
miliardi di dollari che Veba avrebbe registrato nel 2012 e che non mette il
fondo in condizione di tirarla troppo per le lunghe.

© RIPRODUZIONE RISERVATA

Catullo, il rebus del concambio sulle nozze con Save

(fr.bas. )Sembra quasi una soap opera: in ballo ci sono le nozze tra Save, la
società che gestisce gli aeroporti di Venezia e Treviso, e Catullo, la società
che ha gli scali di Verona e Brescia. Ieri l'assemblea dei soci di Catullo ha
dato il via libera affidando al board il compito di approfondire tutte le
tematiche e gli aspetti procedurali inerenti la trattativa. «Dall'assemblea dei
soci è emersa la conferma che l'alleanza con Save ha un valore strategico», ha
detto il presidente di Catullo Paolo Arena. Ma c'è il nodo del libero concambio
di azioni: Save ha azioni proprie, Catullo no. Arena ha spiegato che «non c'è
una via già determinata. Ci sono una serie di caselle come un puzzle, che
vengono messe sul tavolo: se le incastriamo nel posto giusto, viene fuori
l'immagine». Insomma, Catullo e Save si devono sedere attorno al tavolo. Però
Arena ha anche aggiunto che «se arriveranno altre offerte riguardanti Catullo
saranno tenute in considerazione, con o senza Save dentro la compagine».

© RIPRODUZIONE RISERVATA

Whirlpool punta sulla Lombardia e lascia Trento

(ri.que. ) Tanti dolori e (rare) gioie dal settore del bianco. Ieri Electrolux
ha annunciato 461 esuberi negli stabilimenti italiani. Nello stesso tempo
l'americana Whirlpool ha firmato un accordo con la regione Lombardia. Conferma
che lo stabilimento di Cassinetta di Biandronno, in provincia di Varese, tornerà
alla piena produzione grazie a investimenti per 250 milioni. I 250-300
lavoratori in esubero torneranno nei reparti per la messa a punto di
elettrodomestici a incasso (forni, frigoriferi, piani cottura) per l'Europa e il
Nord Africa. Il lato meno positivo è che per mantenere i duemila dipendenti al
lavoro di fatto Cassinetta di Biandronno acquisirà un pezzo di produzione che
prima avveniva a Trento. A convincere gli americani a puntare sulla Lombardia
deve aver influito anche la disponibilità della regione a investire in ricerca e
a sostenere con formazione ad hoc la riqualificazione dei lavoratori.

© RIPRODUZIONE RISERVATA

LOAD-DATE: October 29, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             369 of 2985 DOCUMENTS



                          Corriere della Sera (Italy)

                            29 ottobre 2013 martedì
                               NAZIONALE Edizione

Su Luxottica e Ferragamo In calo A2a e le Banche;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 201 parole


Positiva in mattinata grazie ad alcuni segnali incoraggianti come il calo dei
rendimenti all'asta dei Ctz e il miglioramento dell'indice di fiducia delle
imprese manifatturiere italiane, Piazza Affari ha cambiato direzione nella
seconda parte della seduta, terminando comunque con un calo limitato (-0,24%
l'indice Ftse-Mib). Sostanzialmente piatti, invece, gli indici nel resto
d'Europa. I conti trimestrali hanno condizionato l'andamento di alcune primarie
società: il ritorno all'utile, per esempio, ha premiato Saipem (+5,10%), mentre
Mediobanca è cresciuta del 3,32% grazie a risultati migliori delle attese.

Rimbalzo anche per i titoli del lusso, in particolare Luxottica (+3,63%) e
Salvatore Ferragamo (+2,24%). Ansaldo Sts (+2,81%) ha beneficiato di nuove
indiscrezioni sulla vendita da parte di Finmeccanica e, nel resto del listino,
exploit di Ti Media (+13,01%) che incasserà 4,8 milioni in più dalla vendita di
La7 a Cairo Communications. Il titolo peggiore fra le blue-chips è stato Fiat
(-3,2%) colpito dal taglio del giudizio da parte di JP Morgan. Giù anche A2A
(-2,99%) e alcuni bancari, come Intesa Sanpaolo (-2,33%), Popolare Milano
(-2,30%) e Unicredit (-2,08%).

© RIPRODUZIONE RISERVATA

LOAD-DATE: October 29, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             370 of 2985 DOCUMENTS



                          Corriere della Sera (Italy)

                             28 ottobre 2013 lunedì
                               NAZIONALE Edizione

Piuttosto che niente;
Contromano

BYLINE: Maurizio Donelli

SECTION: MOTORI; Pag. 50

LENGTH: 279 parole


Gli intenti sono nobili: «Allargare il mercato interno e potenziare la capacità
produttiva (...). Individuare possibili linee di intervento per la ripresa di un
comparto particolarmente colpito dalla crisi e di particolare rilevanza per
l'economia italiana». Ecco, in sintesi, gli obiettivi della Consulta permanente
dell'Automotive, «tavolo» di lavoro che sarà operativo da novembre, deciso dopo
un incontro tra il ministro dello Sviluppo economico, Flavio Zanonato, il
sottosegretario Claudio De Vincenti e i principali rappresentati della filiera
italiana dell'auto: Aci, Anfia , Federauto, Fiat, Mit e Miur e Unrae. Un vecchio
detto recita: è inutile chiudere la stalla dopo che sono scappati i buoi.

Ma un altro: piuttosto che niente, è meglio piuttosto. Ecco, da cinque anni a
questa parte a livello politico è stato fatto niente. Si è assistito al lento
agonizzare di un settore che occupa 1,2 milioni di persone, rappresenta l'11 per
cento del pil e nel 2012 è stato capace di generare 72,7 miliardi di gettito
fiscale. C'è da capire adesso che cosa si deciderà intorno a quel tavolo.
Soprattutto se finalmente si delibereranno seri interventi strutturali per
consentire in primis alle famiglie il mantenimento dell'auto senza dovervi
rinunciare. L'aumento delle vendite di vetture alimentate a gas (+ 29 % il
metano nei primi 9 mesi dell'anno) significa una sola cosa: desiderio di
risparmiare. E allora sarà sul prezzo dei carburanti, delle assicurazioni e dei
pedaggi autostradali che bisognerà cominciare a lavorare. Se invece la montagna
partorirà nuovamente il topolino (gli incentivi), tutto avrà il sapore di
un'operazione di facciata.

© RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             371 of 2985 DOCUMENTS



                          Corriere della Sera (Italy)

                             28 ottobre 2013 lunedì
                               NAZIONALE Edizione

Sorelle Alfa;
Novità Arrivano i «modelli 2014» di due classici

BYLINE: Bianca Carretto

SECTION: MOTORI; Pag. 50.51

LENGTH: 642 parole



HIGHLIGHT: Su MiTo arriva il TwinAir da 105 cavalli, su Giulietta il 2.0
Multijet II da 150 cavalli. Metano per Fiat 500L Living


GAVI (Alessandria) - Trecentocinquanta Alfa Club nel mondo, oltre un milione di
fans sui social network, 64 milioni di immagini scaricate da Google: sono i
numeri che, insieme ai 100 anni di storia del marchio, hanno convinto Fiat
/Chrysler a non cedere, nonostante le lusinghe non siano mancate, questo blasone
di famiglia. «Alfa Romeo non è solo un brand - dice Carl-Louis Vignon,
responsabile Alfa per l'area Emea, allargata a Medio Oriente e Russia -,è una
passione condivisa». Una leggenda che ha coinvolto anche Enzo Ferrari, che
dall'Alfa partì per creare il più magico dei marchi, quello che porta il suo
nome.

Una convergenza di imprese e uomini che ha contribuito a coltivare il «mito».
Proprio così è stata battezzata la vettura che ha permesso all'Alfa di entrare
in una fascia di mercato in cui non era mai stata, conquistando i giovani.
Racconta Alberto Cavaggioni, responsabile Product Marketing Emea, come sulla
Mito oggi «si viaggi a tempo di rock, percorrendo le strade d'Europa». Questo
perché chi acquista una Mito «possiede uno spirito libero, tanta ironia e forte
personalità».

Sulla versione 2014 debutta il Turbo TwinAir da 105 cv che gli ingegneri
definiscono smart fun , divertimento intelligente: eliminati gli sprechi di
carburante, basse le emissioni.

Giocando con la nomenclatura, non si può non definire un «mito» la Giulietta.
Già nel piano industriale del 1950, la dirigenza di allora comprese che la
Giulietta sarebbe stata il modello più importante nella storia dell'Alfa, poiché
nasceva nel pieno del passaggio verso un mondo industriale più moderno. Dalle
venti vetture prodotte al giorno si arrivò a più di 200. L'attuale generazione,
dal 2010 ha venduto circa 225 mila unità, solo nel 2012 sul mercato Emea ne sono
state consegnate 100 mila. «Perché è sempre stata un passo avanti - ribadisce
Vignon -, è stata la prima del gruppo ad adottare l'architettura Compact». La
base dei futuri modelli, persino delle nuove Jeep. Inoltre dispone del selettore
Alfa Dna, che modifica le caratteristiche di erogazione di potenza e di taratura
delle sospensioni. È sempre Cavaggioni che sottolinea come il nuovo motore 2.0
Jtdm da 150 cv, con il Multijet II, fornisca un cocktail di potenza, coppia e
ridotti consumi: «Tutto quello che fa gola a un appassionato di motori».

La MiTo 2014 è stata appena lanciata a un prezzo che, in Italia, parte da 14.900
euro. La Giulietta è già commercializzata nei Paesi europei con guida a sinistra
e, da inizio 2014, lo sarà anche in quelli con guida a destra. Da noi viene
proposta da 19.100 euro, con il programma di finanziamento «Alfa free».

Ma le novità del gruppo non finiscono qui. A Genova, al Festival della Scienza,
Fiat ha presentato il suo percorso per ridurre consumi e inquinamento,
abbattendo i costi di esercizio. Dal 1997 il Lingotto ha investito nel
perfezionamento dell'alimentazione a metano, oggi sono oltre 560 mila le vetture
e i veicoli industriali Fiat circolanti con questo carburante. Gianluca Italia,
responsabile del brand Fiat, spiega che oltre al metano, Fiat ha inventato il
sistema Ecodrive: «un software che, in 30 giorni di guida intelligente, fa
risparmiare fino al 16 per cento di carburante e riduce di tre tonnellate la CO2
emessa nell'arco di vita dell'auto».

L'ultima arrivata fra le Fiat a metano è la 500L Living: 1.750 contratti già
raccolti, il 25 per cento della gamma 500L. «Nei primi nove mesi dell'anno -
precisa Italia - le vendite del metano sono cresciute del 29 per cento,
spingendo anche la concorrenza a investire in questo settore. Il metano deve
togliersi la patina di antico e divenire di moda, conquistare i giovani».

La 500L Living monta il 900 cc Twin Air Turbo bi-fuel a metano da 80 cv, con 140
Nm di coppia massima a 2500 giri e 105 g/km di CO2. Il consumo medio dichiarato
è di 3,9 kg di metano ogni 100 km.

© RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             372 of 2985 DOCUMENTS



                          Corriere della Sera (Italy)

                             28 ottobre 2013 lunedì
                               NAZIONALE Edizione

Sfida in pista da veri piloti con la Peugeot Rcz Cup;
Sport La versione da corsa della coupé partecipa al Campionato Italiano

BYLINE: Roberto Gurian

SECTION: MOTORI; Pag. 51

LENGTH: 479 parole



HIGHLIGHT: A Magione, per una gara del Turismo Endurance


MAGIONE (Perugia) - Si sente sempre dire che per gareggiare in auto ci vogliono
badilate di soldi. Da che corsa è corsa, ossia dai primi anni del Novecento, è
stato spesso così. Spesso, non sempre. Una soluzione per risparmiare è infatti
arrivata nel momento in cui le case hanno organizzato campionati con auto vicine
alla grande serie e dai costi controllati. In Italia, nel 2013, ci sono state
serie monomarca per Fiat 500 Abarth, Kia Venga, Mini, Seat Ibiza Cupra e Renault
Clio. Senza parlare di Ferrari 458 Italia e Porsche 911 Carrera.

La Peugeot non è rimasta a guardare. Dal 2012 la Casa francese promuove un
campionato con la coupé Rcz, portata da 200 ai 250 cavalli della versione Cup.
In vendita a 54.900 euro, il modello da corsa permette di partecipare a sette
appuntamenti di due gare ciascuno su altrettante piste italiane. L'iscrizione al
campionato costa 1.800 euro, con assistenza meccanica e accesso al tendone
dell'ospitalità. Il montepremi è di seimila euro a gara. In alternativa, con 10
mila euro tutto compreso si corre nel fine settimana due gare, senza comprarsi
il mezzo, magari dividendo il costo con un altro pilota.

Per permetterci di conoscere più da vicino la Rcz Cup, la Peugeot ci ha invitato
a correre, tra i pochi fortunati a farlo, sulla pista umbra di Magione.
Nell'abitacolo ci sono né i sedili né i rivestimenti, contribuendo così ad
alleggerire la massa, che scende a soli 1060 kg. La strumentazione consiste in
un grande schermo digitale. Come in Formula 1 (ma le cose sono molto più
semplici), c'è il tasto per limitare la velocità in corsia box e quello per
usare la radio comunicando con la squadra. Il cambio con comandi al volante è a
sei marce (a Magione non si usano tutte); la frizione si usa solo per partire e
fermarsi.

Guidare la Rcz Cup è tutto sommato istintivo. Rispetto a un'auto comune, c'è la
necessità di portare in temperatura le gomme, senza battistrada e strettamente
da competizione. Il limite di tenuta è annunciato dal progressivo allargarsi
della traiettoria in curva e questo aiuta i neofiti a cercare di sfruttare al
massimo l'auto. Solo con assetti particolari si riesce a far scivolare il
posteriore, migliorando l'inserimento in curva.

Le coupé francesi sono inserite nel Campionato Italiano Turismo Endurance. Le
due gare hanno una durata di 48 minuti, più un giro, ciascuna. In corsa serve
ancora più esperienza che in prova per disimpegnarsi tra concorrenti che a volte
gareggiano con il coltello tra i denti. Noi abbiamo diviso la nostra Rcz con
Renato Gaiofatto, simpatico esperto di questo genere di competizioni. Com'è
andata? Benissimo, visto che ci siamo divertiti superando insieme la difficoltà
di prendere confidenza con pista, vettura e avversari. Il terzo posto finale in
gara due, con tanto di premiazione sul podio, ha suggellato una weekend davvero
al massimo dei giri.

© RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             373 of 2985 DOCUMENTS



                          Corriere della Sera (Italy)

                             28 ottobre 2013 lunedì
                               NAZIONALE Edizione

Hyundai i10, la sicurezza del controllo di stabilità è di serie;
Prova 2 Progettata e costruita in Europa, la nuova serie dell'utilitaria ha una
ricca dotazione ed è ben rifinita. Due motori a benzina, più la versione gpl

BYLINE: Stefano Marzola

SECTION: MOTORI; Pag. 51

LENGTH: 458 parole


OLBIA - Coreana all'anagrafe, ma Made in Europe. La Hyundai i10, dopo cinque
anni dal lancio della prima generazione, arriva in una nuova serie progettata in
Germania e prodotta in Turchia. È il design la prima testimonianza dell'origine
europea di questa cittadina, molto curata sia dentro che fuori. Luci diurne a
Led (quasi un'esclusiva per questo segmento), un design armonico, interni
bicolore con accoppiamenti ben realizzati. Tanto da rendere plausibile
l'affermazione della casa coreana di vedere come rivali dirette le protagoniste
del segmento, Fiat Panda e Volkswagen up!.

Una volta al volante, si apprezza subito lo spazio riservato agli occupanti,
specialmente dei sedili anteriori. Guidatore e passeggero hanno a disposizione
oltre un metro per le gambe e sufficiente spazio sopra la testa, per non far
sentire rinchiusi anche i più alti. Davanti agli occhi un'ergonomia alla
tedesca, che fa trovare ogni comando al punto giusto, anche i pulsanti per
accessori tipici su vetture di alta gamma, come i sedili riscaldabili.

I motori disponibili sono due a benzina, un 1.0 tre cilindri ed un 1.2 quattro
cilindri. È il più piccolo quello più interessante, perché più svelto nel
prendere giri e allegro già dai bassi regimi, caratteristiche apprezzabili nella
guida urbana. Peraltro, questo motore può essere anche abbinato all'impianto gpl
installato in fabbrica: una scelta interessante visti i prezzi dei carburanti.

«Questo tre cilindri tutto nuovo - spiega Andrea Crespi, direttore generale di
Hyundai Italia - è valido per il carattere, ma soprattutto per i bassi costi di
gestione. Così come il gpl, che per Hyundai rappresenta una parte fondamentale
nelle vendite: in Italia, il 9 per cento del parco auto è alimentato a gas,
mentre rappresenta il 15 per cento del nostro immatricolato. E metà delle
precedenti i10 erano alimentate a gas».

Confortevole e silenziosa, la nuova Hyundai i10 fa un salto di qualità: i motori
giusti (meglio il tre del quattro cilindri, che è meno vivace), i cinque posti
comodi, gli accessori che rendono la guida più piacevole, una capacità del
bagagliaio ai vertici del segmento (252 litri al minimo) e un'impostazione di
guida prettamente cittadina, a partire dallo sterzo, sebbene non faccia della
reattività un suo punto di forza. Ma è la sicurezza a distinguere davvero questa
i10 all'interno del segmento: sei airbag, controllo della stabilità e sensore
della pressione degli pneumatici. Tutto di serie.

© RIPRODUZIONE RISERVATA

DIMENSIONI

Lunghezza: 366 cm; larghezza: 166 cm; altezza 149 cm. Passo: 238 cm

BAGAGLIAIO

252/1.046 litri

PESO

952 kg in ordine di marcia

MOTORI

Due, a benzina:

1.0 da 65 cavalli

e 1.2 da 87 cavalli.

CAMBIO

Manuale a 5 rapporti

o automatico a 4 rapporti

PREZZO

Da 9.850 euro

a 12.850 euro

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             374 of 2985 DOCUMENTS



                          Corriere della Sera (Italy)

                             28 ottobre 2013 lunedì

Perché le banche devono pensare a famiglie e aziende;
IL PUNTO

BYLINE: SERGIO BOCCONI

SECTION: CORRIERECONOMIA; Pag. 1

LENGTH: 326 parole


L e banche italiane che si preparano per «l'esame europeo» sanno bene che gli
esami non finiscono mai. E che oltre alla prova dell'autorità europea devono
sottoporsi a quella del mercato. E sotto questo profilo le cifre, secondo le
ultime elaborazioni dell'ufficio studi Mediobanca, non lasciano spazio a dubbi.
A inizio 2007 i titoli degli istituti di credito valevano in Borsa 247,9
miliardi, mentre a fine giugno 2013 ne capitalizzano 61; fra il 2006 e il 2012 i
ricavi per dipendente degli istituti di credito sono scesi da 226 mila euro a
209,3 mila euro; il rapporto fra costo del lavoro e ricavi è invece salito dal
32,2 al 35,5%; il Roe (che misura la redditività del capitale) è caduto,
passando in negativo, dall'11,8% a -1,1%, e non regge il confronto con
l'industria, il cui Roe è sceso dall'8,6% ma è rimasto positivo al 4,1%; i
crediti netti nel 2012 sono diminuiti dell'1,8% e i prestiti dubbi dal 2005 sono
cresciuti del 190%; da fine 2007 l'occupazione si è ridotta di 26 mila unità, e
altri 19 mila «tagli» sono in programma nei vari piani aziendali; nel solo 2012
sono stati chiusi 700 sportelli.

L'Abi ha disdettato anticipatamente il contratto di lavoro e per il 31 ottobre è
in programma lo sciopero generale del settore, fatto che non accadeva da anni.
Da fine mese quindi ripartirà il negoziato. Con la consapevolezza comune che,
viste le cifre, appare evidente che il sistema deve recuperare redditività e per
questa ragione ripensare modello di business e di distribuzione. E deve farlo
proprio per continuare a svolgere il suo mestiere fondamentale: finanziare
famiglie e imprese, sostenere l'economia. La redditività, considerata la scarsa
propensione a investire che caratterizza questo periodo, va recuperata anche per
far fronte ai crescenti impegni regolatori su stabilità e patrimonio. Che a loro
volta sono alla base della capacità di prestito. Un circolo che va reso
virtuoso. Nell'interesse di tutti.

RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             375 of 2985 DOCUMENTS



                          Corriere della Sera (Italy)

                             28 ottobre 2013 lunedì

Bombassei mette lo zucchero nelle pastiglie Brembo;
La stanza dei bottoni

BYLINE: a cura di Carlo Cinelli e Federico De Rosa

SECTION: CORRIERECONOMIA; Pag. 2

LENGTH: 432 parole



HIGHLIGHT: Ladri di biciclette nel cortile di Mediobanca. Borsa e Prometeia in
pista per i minibond


N eorealismo in salsa meneghina. Tre macchine della polizia si fermano, gli
agenti saltano fuori correndo in strada mentre una gazzella dei carabinieri a
sirene spiegate sfreccia in direzione di Piazzetta Cuccia.

Giovedì mattina il quadrilatero della finanza milanese sembrava un set di Csi.
In Mediobanca più d'uno, ovviamente, si è preoccupato vedendo in cortile quello
spiegamento di forze.

Ma non erano lì per vicende bancarie. Più semplicemente per «ladri di
biciclette». In una settimana ne sono sparite due (non erano né di Carlo Pesenti
né di Renato Pagliaro) dal cortile di Piazzetta Cuccia e non appena il ladro,
individuato dalle telecamere interne, è stato visto aggirasi di nuovo attorno al
palazzo è scattata la trappola. La sicurezza aveva allertato polizia e
carabinieri, che in fretta e furia hanno bloccato il ladro. Anzi, una ladra.
Pagliaro e Alberto Nagel non erano in sede e l'hanno saputo a cose fatte.

***

Dalle pasticche alle pastiglie. Ha davvero una bella fantasia Alberto Bombassei.
E anche una buona dose di autoironia. Il senatore ha deciso di giocare un po'
con il nome dell'azienda di famiglia. E visto che di Brembo nel mondo tutti
conoscono gli impianti frenanti, dischi e pastiglie, ha pensato bene di
sfruttare l'assonanza per creare altre pastiglie Brembo. Da mangiare. Le ha
commissionate, non avevamo dubbi, al leader del settore, la torinese Leone «dal
1857 Re della dolcezza». Per ora è solo un vezzo. Un gadget per gli amici. Ma
visto il successo, e la bontà, Bombassei ha rafforzato gli ordini per farne
omaggio a clienti e appassionati di motori.

***

Comincia domani a Bologna il road show regionale di Borsa Italiana e Prometeia
per convincere piccole e medie imprese (e investitori) della bontà dei minibond
(servono «sponsor», bilanci certificati e, appunto, investitori). All'incontro,
organizzato con gli industriali locali, partecipano tra gli altri Marco Palmieri
(Piquadro) e Gianluigi Serafini (Carimonte holding). In «cattedra» Giuseppe
Lusignani e Davide Squarzoni di Prometeia, il presidente della Confindustria
emiliana, Maurizio Marchesini e - nell'attesa che si concretizzi la candidatura
alla presidenza della Telecom - il presidente di Borsa spa, Massimo Tononi.

***

Da una Borsa all'altra. Nello storico palazzo di piazza De Ferrari a Genova si
celebra oggi la 138esima assemblea di Unioncamere. Ma Ferruccio Dardanello
pluriennale presidente degli enti camerali ha messo «in miniera» tre ministri -
Massimo Bray, Flavio Zanonato e Andrea Orlando - alla ricerca dei «giacimenti
italiani», dalla cultura all'ambiente.

RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             376 of 2985 DOCUMENTS



                          Corriere della Sera (Italy)

                             28 ottobre 2013 lunedì

Banche Quindici «big» troppo Popolari;
I conti in tasca Ai blocchi di partenza una nuova ondata di consolidamento: Bpm,
Carige, Etruria, Veneto e Marche sono nel mirino

BYLINE: STEFANO RIGHI

SECTION: CORRIERECONOMIA; Pag. 5

LENGTH: 982 parole



HIGHLIGHT: Le italiane che finiranno sotto il diretto controllo della Bce. Per
alcune la necessità di capitale è imprescindibile


D a mercoledì scorso sono finalmente chiari a tutti i sibillini avvertimenti che
il governatore della Banca d'Italia, Ignazio Visco, ha fatto trapelare negli
ultimi mesi. L'attenzione, diceva Visco, va concentrata sulle banche popolari.
Ci siamo. Nella lista delle 15 banche italiane che finiranno fra un anno sotto
il controllo diretto della Vigilanza della Banca centrale europea ce ne sono ben
nove con un'anima mutualistico-popolare. Tolte le prime cinque per dimensione
(Unicredit, Intesa Sanpaolo, Monte dei Paschi di Siena, Banco Popolare e Ubi) le
popolari occupano sette delle restanti dieci posizioni. Non sono popolari
Mediobanca (una holding votata a fare la banca d'affari), il Credem e Carige.

Coefficienti

Ed è tra le popolari che nascono le maggiori preoccupazioni a livello sistemico
nella valutazione del coefficiente Tier 1 . Senza sprofondare al 5,62 per cento
di Banca della Marche, in amministrazione straordinaria, si trovano al di sotto
della soglia minima dell'8 per cento, fissato dai parametri di Basilea 3, Carige
(6,9%), Popolare di Sondrio (7,76%), Credito Valtellinese (7,98%), Veneto Banca
(7,59%). Poco sopra l'asticella europea la Banca Popolare di Milano (8,07%) e
Banca Popolare di Vicenza (8,11%). Senza problemi di capitale appaiono al
momento la Popolare dell'Emilia-Romagna e la holding delle Banche di credito
cooperativo, Iccrea.

I dati sulla patrimonializzazione attraverso l'indicatore Tier 1 , sono al netto
degli stress test e non considerano, per alcune delle banche di minor
dimensione, l'impatto del cosiddetto rischio-Paese. È vero che Intesa Sanpaolo è
ai vertici europei per l'investimento in titoli di stato di un paese considerato
a rischio (l'Italia), ma è anche vero che il livello di capitale disponibile per
Intesa, Unicredit e Ubi pongono queste tre banche al riparo dalle speculazioni
sulla tenuta del sistema-Italia. Il Monte dei Paschi per ora gode dei benefici
dei Monti-bond (che però dovrà restituire) e il Banco Popolare a fronte di un
elevato livello di crediti dubbi e di basse coperture sui crediti a rischio
(rispettivamente il 16,9 per cento e il 29,2 per cento), ha un Core tier 1 al
10,1 per cento e un Tier 1 al 10,95 per cento. I problemi sono altrove.

Aggregazioni

Il mondo delle popolari è in subbuglio. Le principali banche d'affari sono in
movimento: disegnano scenari, studiano alleanze. Le voci si sprecano. Sta per
iniziare un nuovo giro di consolidamento del sistema. Sono ufficialmente
iniziate le trattative tra la Popolare di Marostica e la Volkbank-Banca Popolare
dell'Alto Adige. I punti caldi riguardano Banca delle Marche e il polo
abruzzese, con Tercas e Caripe: più che di fusioni, in questi casi, si tratta di
salvataggi. Ed è proprio la difficile condizione in cui versano questi istituti
che ha finora frenato l'interesse della Vicenza nelle Marche e del Credito
Valtellinese per Tercas e Caripe. Sarebbero operazioni troppo onerose e
rappresenterebbero un concreto pericolo di compromissione dell'equilibrio
esistente. Anche perché la prospettata fusione tra la Popolare di Puglia e
Basilicata con la Popolare di Bari, potrebbe non andare in porto e si renderebbe
necessario l'intervento di un operatore più strutturato. Così come a Ferrara,
dove la Carife boccheggia o come nel caso della Popolare dell'Etruria e del
Lazio, su cui sembra essere vivo l'interesse della Banca Popolare
dell'Emilia-Romagna, che si trova in continuità territoriale.

La superpopolare

A fronte di queste operazioni di urgenza, si contrappongono altri possibili deal
, più strategici. Il più gettonato del momento - già smentito dai vertici delle
due aziende - vede protagonisti Banco Popolare e Bpm. Alla luce delle pressioni
di Bankitalia e della Bce, la soluzione sembrerebbe essere gradita ad alcune
rappresentanze sindacali, da sempre molto attive nella vita della PopMilano. Per
ora, Pier Francesco Saviotti, amministratore delegato del Banco, sottolinea di
essere impegnato «nell'opera di consolidamento interno».

Alle difficoltà della Carige, invece, pressata dai tempi e con una Fondazione
che si pone sul lato del venditore, potrebbe far comodo l'interesse di Ubi, che
però è tutto da studiare e valutare: a Genova mancano ancora 700 milioni da
portare a capitale entro la fine di quest'anno.

Anche in Veneto la situazione merita attenzione. Se Gianni Zonin conta di
concludere entro dicembre la terza tranche dell'aumento da residuali 100 milioni
di euro riservati ai nuovi soci, che portano il complesso dell'intervento
sottoscritto a 606 milioni, Veneto Banca continua ad avere un orizzonte meno
cristallino. Le difficoltà della banca guidata da Vincenzo Consoli si riflettono
sui livelli di patrimonializzazione e sui crediti dubbi: è difficile per una
banca popolare negare credito ai propri soci. Come se ne uscirà? Basterà non
pagare il dividendo come è avvenuto nella scorsa primavera, quando si chiuse il
bilancio in rosso dopo le rettifiche sul valore del patrimonio immobiliare
imposte da Banca d'Italia? O sarà necessario altro?

È evidente che tutti si sarebbero attesi, dalla Bce, non solo l'individuazione
del male, ma anche la cura, i criteri a cui adeguarsi. Evidentemente sono ancora
in discussione. L'Unione Bancaria sarà, come ha detto Visco, «un'innovazione di
vasta portata, che richiederà uno sforzo organizzativo almeno tanto complesso
quanto quello che è stato necessario per introdurre la moneta unica».

Rendere omogeneo il terreno di gioco, aumentando la trasparenza dei bilanci al
fine di giungere a una più completa confrontabilità tra le banche dell'Ue (dove
Deutsche Bank è molto esposta con prodotti derivati e il Crédit Agricole ha una
«leva» che sfiora il 62 per cento a fronte di un Core tier 1 all'8,5%) è
l'obiettivo comune. Vedremo percorrendo quali strade sarà raggiunto. Da venerdì
prossimo inizia il count-down . Manca un anno alla more perfect union .

@Righist

RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             377 of 2985 DOCUMENTS



                          Corriere della Sera (Italy)

                             28 ottobre 2013 lunedì

Rolls-Royce in prima fila nella gara dei Suv;
Protagonisti

BYLINE: B. CAR.

SECTION: CORRIERECONOMIA; Pag. 8

LENGTH: 227 parole


I l marchio di prestigio, inglese, Rolls Royce, oggi di proprietà di Bmw, sta
studiando lo sviluppo di un suv 4x4, seguendo le indicazioni dettate dai diretti
concorrenti. Bentley (gruppo Volkswagen), ha già comunicato che, entro il 2016,
avrà un suv, stessa segnalazione da Lamborghini. Jaguar, dell'indiano Tata, ha
presentato a Francoforte un concept di suv e Maserati, di Fiat Chrysler,
proporrà dal prossimo anno il Levante, costruito a Mirafiori.

Bmw e Mercedes avevano tracciato la strada con il loro X5 e ML, ma è stata
Porsche, sempre di Volkswagen, che ha sviluppato, nel 2003, il Cayenne, a
dispetto di quella filosofia estremamente sportiva che caratterizza da sempre i
suoi modelli, ma che genera ancora la metà delle sue vendite. E, molto presto
verrà svelata la versione più piccola, il Porsche Macan. Ma nessuno di questi
marchi vuole diventare brand di massa: i loro prodotti rimangono esclusivi.
L'anno scorso Rolls Royce ha venduto «solo» 3.575 vetture, ma con un più 26% nel
Medio Oriente, +18% in Asia e +21% in Europa. Le sue limousine costano,
mediamente, nella versione base, 260mila euro. Il coupé Silver Wraith, definita
la «più potente, bella e dinamica Rolls Royce mai realizzata», che inizierà ad
essere consegnato tra novembre e dicembre, costa poco meno di 300 mila euro, ma
a Goodwood stanno contando gli ordini!

RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             378 of 2985 DOCUMENTS



                          Corriere della Sera (Italy)

                             28 ottobre 2013 lunedì

Piazza Affari Chi vale ancora una scommessa;
Statistiche Dopo lo storno e i dati che fotografano l'immobilità del nostro
listino e la crescita nel tempo dei mercati Emergenti

BYLINE: GIUDITTA MARVELLI

SECTION: CORRIERECONOMIA; Pag. 18

LENGTH: 556 parole



HIGHLIGHT: Da gennaio ad oggi è salita del 17%: le aziende che possono correre
ancora e i saldi dell'ultimo decennio


G uardarla da lontano è sempre più difficile: si rischia di non riuscire quasi a
vederla. Gli ultimi numeri, quelli messi nero su bianco da Mediobanca e
pubblicati la settimana scorsa, dicono che nel decennio appena trascorso Piazza
Affari è rimasta una Borsetta. A questo punto i suoi 450 miliardi di
capitalizzazione valgono solo l'1% della torta mondiale: è la 23esima della
lista dopo Giacarta e Kuala Lumpur. Non a caso proprio i listini dei Paesi
Emergenti si sono conquistati sempre più spazio, crescendo e macinando
performance a tre cifre.

Chi però avesse scommesso sul nostro tormentato listino all'inizio del 2013
avrebbe guadagnato - a prezzo di oscillazioni notevoli, vedi grafico qui sopra -
il 17%. Un rendimento a due cifre non molto dissimile da quello delle altre
piazze europee, ma inferiore a quello realizzato nello stesso periodo da Wall
Street e da Tokyo, spinte ambedue da politiche economiche ultra espansive delle
rispettive Banche centrali.

Diverse le riflessioni che si possono fare per decidere se e quanto investire
nella Borsa (Borsetta?) di casa con la giusta consapevolezza.

Idee

Piazza Affari è solo uno degli specchi in cui si possono vedere le difficoltà
del nostro Paese, in particolare la mancata crescita. I big del listino sono
pochi, molti sono bancari e le banche, in tutto il mondo, sono state l'epicentro
della crisi finanziaria. Una cronica debolezza dipende poi dal fatto che il
tessuto produttivo, fatto per lo più da piccole medie imprese, non si quota
volentieri per svariate ragioni. Le eccezioni non mancano - le storie positive
delle new entry Yoox e Brunello Cucinelli, per esempio -, ma non sono state
finora sufficienti a sbloccare la situazione. Gli italiani, con qualche
parentesi di euforia, non sono per tradizione dei grandi investitori azionari,
né in casa né fuori. Nei portafogli delle famiglie azioni, fondi e previdenza
integrativa (prodotti dove può esserci un poco di Borsa) sono saliti rispetto a
qualche anno fa, ma non tanto da cambiare la preferenza per il reddito fisso,
anche se la sicurezza di questa scelta negli ultimi tempi ha subito parecchi
scossoni. Oggi Piazza Affari è solo un puntino nel mercato globale e gli
italiani continuano a non essere pazzi per le azioni. E tra dieci anni?
Investire adesso significa fare una scommessa su quello che potrebbe succedere:
il momento storico non è dei migliori ma ( vedi intervista qui sotto ) di fianco
ai rischi e alla preoccupazione per il presente ci sono anche tutte le
potenzialità legate alla possibile uscita dalla stagnazione. In queste due
pagine i lettori troveranno il tentativo di guardare dentro il listino nazionale
per fare il punto sul rialzo di breve termine e sulla valutazione attuale delle
blue chip rispetto alla media del decennio in cui la nostra Borsa si è rivelata
(dati Mediobanca) una delle più deludenti.

Prospettive

Il sondaggio realizzato da Gfk Eurisko per CorrierEconomia tra un migliaio di
italiani maggiorenni a metà della scorsa settimana dice che le opportunità di
speculazione (comprare e fuggire) sono l'elemento più forte (punteggio 68 in una
scala da 1 a 100) della risalita delle quotazioni negli ultimi mesi. Ma anche le
prospettive industriali delle aziende quotate (56) e il «fattore Italia» (53)
totalizzano un consenso non risibile. La speranza è viva.

RIPRODUZIONE RISERVATA

LOAD-DATE: October 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             379 of 2985 DOCUMENTS



                          Corriere della Sera (Italy)

                            27 ottobre 2013 domenica
                                MILANO Edizione

Parcheggia la vecchia 500 e il bandito gliela porta via;
VIA PALMANOVA

SECTION: CRONACA DI MILANO; Pag. 9

LENGTH: 93 parole


Aggredita e rapinata dell'auto. Vittima una pensionata di 79 anni che, l'altro
giorno alle 11.50, aveva appena parcheggiato la sua Fiat 500 in via Palmanova.
Mentre entrava nel portone di casa, un uomo le si è avvicinato spintonandola e
buttandola a terra. Quindi si è impossessato delle chiavi di casa e di quelle
della macchina, sulla quale è salito e se ne andato in direzione Cascina Gobba.
Lanciato l'allarme sul 113, l'anziana è stata soccorsa dal personale paramedico
e medicata per le escoriazioni procurate dalla caduta. Del rapinatore nessuna
traccia.

LOAD-DATE: October 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             380 of 2985 DOCUMENTS



                          Corriere della Sera (Italy)

                            27 ottobre 2013 domenica
                               NAZIONALE Edizione

CorrierEconomia le Occasioni per puntare su Piazza Affari;
La lente

SECTION: ECONOMIA; Pag. 26

LENGTH: 189 parole


Piazza Affari, se si guardano i mercati da lontano, è veramente piccola: conta
solo per l'1% della capitalizzazione mondiale. Meno di Giacarta e di Kuala
Lumpur, secondo l'ultimo studio di Mediobanca. Da gennaio a oggi però, al netto
della frenata degli ultimi giorni della settimana scorsa, è salita del 17%, più
o meno in linea con le altre Borse europee e meno di Wall Street e di Tokyo. Ma
perché il destino della nostra Borsa è così incerto? Come in tutti i Paesi del
mondo è lo specchio dell'economia e riflette la mancata crescita e le difficoltà
attuali dell'Italia. Eppure, scegliendo con cura e ragionando nell'unica ottica
possibile, quella globale, potrebbe valere ancora una scommessa.
«CorrierEconomia», in edicola domani con il quotidiano, ha provato a fare i
conti in tasca ai titoli maggiori, in una prospettiva di breve periodo e in una
di lungo. Ci sono titoli che da gennaio a oggi sono saliti e che convincono
ancora analisti e investitori e società che, nonostante l'ultimo decennio sia
stato in media molto deludente, hanno in questo momento valutazioni più care di
quelle medie di periodo.

© RIPRODUZIONE RISERVATA

LOAD-DATE: October 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             381 of 2985 DOCUMENTS



                          Corriere della Sera (Italy)

                             26 ottobre 2013 sabato
                               NAZIONALE Edizione

Geronzi e la fine dei «poteri forti» Ora sì allo Stato (ma con regole);
Intervista Il banchiere a «Formiche»: la Telecom tedesca è pubblica

BYLINE: Sergio Bocconi

SECTION: ECONOMIA; Pag. 48.49

LENGTH: 743 parole


Poteri forti nella finanza? «Nel limitato periodo dei dieci anni non esistono.
In passato sono esistiti centri di potere, e si deve segnalare lo sfaldamento
che poi è avvenuto». Cesare Geronzi, già presidente di Capitalia, Mediobanca,
Generali e oggi alla guida della Fondazione del Leone, uso dunque all'esercizio
del potere, non si sottrae certo a una domanda per lui «consueta» e che apre
l'intervista pubblicata nel numero di novembre della rivista Formiche .

Così come, lui che ha sempre sostenuto la centralità del ruolo di banchiere «di
sistema», accoglie come un invito la sollecitazione sul patriottismo economico:
è un valore o no? «Telecom tedesca è dello Stato», risponde, «Di fronte al
crollo bancario gli inglesi hanno nazionalizzato. Con la crisi Obama ha varato
un robusto piano di stimoli pubblici. Il patriottismo, se mancano regole
adeguate, par condicio e concorrenzialità e pretende di affermarsi fuori dei
settori di rilevanza strategica può essere un disvalore. Se "al contrario", le
predette condizioni sono osservate non dobbiamo stigmatizzare l'intervento
politico».

Si parla di fondazioni (Mps: «Autorizzare una fondazione a indebitarsi per
mantenere il controllo di una banca è stato un errore gravissimo») e di Cdp («Da
tutte le iniziative finora promosse si è riuscito a capire quale obiettivo si è
data? Nei giornali si parla di nuova Iri. Tutte cose che alimentano confusione»)
ma il tema forte del colloquio, che ritorna di continuo ed è rilanciato sulla
copertina del mensile, è il ruolo dei poteri forti. O, meglio, secondo Geronzi,
dei centri di potere. Il banchiere, che ne è stato attore protagonista,
attribuisce loro un ruolo comunque di visione del futuro: mentre «oggi si vive
il giorno per giorno, e nel modo peggiore».

Inevitabile, e torna in più occasioni, il riferimento a Mediobanca. Che «ha
svolto un ruolo storicamente rilevante» quando era acceso il dibattito «sulla
salvaguardia dell'impresa privata dalla voracità di quella pubblica». Ma «allora
esistevano uomini come Cuccia, Mattioli, La Malfa, Malagodi». «In tempi
successivi si è cercato di conservare la centralità» dell'istituto, «ma senza
Cuccia non poteva esserci». E aggiunge: «Se poi ci si chiede se gli interventi
fatti da quella Mediobanca-centro di potere sono stati positivi, allora tutti
hanno il diritto di sollevare dubbi e perplessità. Qualcuno si domanda: esiste
un'azienda in difficoltà sottoposta alle cure di Mediobanca che alla fine si sia
salvata»?. Chi pone questa domanda ha «sempre diffidato di questa
funzione-guida». Oggi comunque, «finita la "tricefalia"» delle banca d'affari
«(merchant bank, holding di partecipazioni e istituto di credito speciale) si
tratta di delineare nuove architetture istituzionali, strategie, operatività.
Sono questi i cimenti dai quali può derivare il giudizio sui manager».

Un altro centro di potere è stata la Fiat. Ma alla domanda su un possibile
«rilancio» in questo ruolo del Lingotto, Geronzi dice che «quel centro di potere
portava i nomi di Romiti e Cuccia». Erano loro «dare le carte». Tuttavia «quel
gioco è finito quando il giovane Agnelli ha detto che non esiste più un patto di
sindacato ma uno di consultazione». Lì «iniziò il distacco della Fiat da
Mediobanca». Geronzi ricorda poi l'ingresso nel capitale e nel consiglio
dell'istituto: «Cuccia ci disse con carineria che Mediobanca viveva su Fiat,
Montedison e Generali. Oggi sono rimaste le Generali ma, per fortuna, lì è
entrato chi ha mosso le acque limacciose. Ora c'è un ad che ha per obiettivi
indipendenza ed efficienza, non per fare quello che vuole lui per sé o per i
suoi, ma per il bene dell'azienda. Recenti cronache evidenziano come fossero
privi di fondamento gli elogi che qualche giornale rivolse a manager della
compagnia, poi cessati. Verrà mai un'autocritica? Nulla è più come prima.
L'evoluzione, i tempi, le norme e gli uomini hanno finito per determinare un più
ristretto perimetro per Mediobanca e bisogna che il management faccia attenzione
a cambiare le proprie impostazioni».

© RIPRODUZIONE RISERVATA

Nato a Marino nel febbraio 1935, Cesare Geronzi nel 1960 entra in Banca
d'Italia. Nel 1980 va al Banco di Napoli e nel '91 passa alla Cassa Roma dove
guida l'integrazione con il Banco di Santo Spirito e il Banco di Roma. Dal 1992
guida la Banca di Roma e dal 2002 Capitalia. Nel giugno 2007 è nominato
presidente di Mediobanca. Da aprile 2010 ad aprile 2011 è presidente di
Generali. Poi ne guida la Fondazione

LOAD-DATE: October 26, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             382 of 2985 DOCUMENTS



                          Corriere della Sera (Italy)

                            25 ottobre 2013 venerdì
                                BERGAMO Edizione

Occupazione in calo ma non dappertutto;
Il lavoro Oltre 61 mila dipendenti

BYLINE: S.R.

SECTION: ECONOMIA; Pag. 10

LENGTH: 210 parole


I primi 25 gruppi bergamaschi della classifica di Mediobanca danno tutti insieme
61.255 posti di lavoro. Naturalmente non tutti in provincia, dato che anzi la
maggior parte di queste società ha una presenza globale con stabilimenti in
tutto il mondo.

Rispetto all'anno scorso un calo dell'1% (circa 700 in meno), con l'avvertenza
che il perimetro cambia anche per acquisizioni e cessazioni. Se non si considera
il gruppo Italcementi (dipendenti scesi da 19.462 a 18.886) il saldo è negativo
dello 0,2%. La classifica dei principali datori di lavoro bergamaschi, dopo
l'Italcementi, vede la Brembo (a quota 6.937) superare Mediamarket (meno 0,1% a
6.865). Più indietro Radicifin (3.353), Same Deutz-Fahr (2.536) e Dalmine
(2.446). Tra i gruppi che hanno maggiormente allargato l'organico (a volte anche
per acquisizioni) il gruppo Old Mill Holding, che comprende tra l'altro
Serioplast e Farmol (più 14,5%, da 789 a 903) il gruppo caseario Zanetti (più
4,5%, da 358 a 374), e oltre a Same (più 4,2%) e Brembo (più 3,2%), anche gruppo
Finanziaria il Belvedere, che comprende Carvico (più 3% da 740 a 762), Siad (più
2,6%, da 1.352 a 1.388), Itema(più 2,1%, da 803 a 820). La maggiore riduzione
percentuale di personale è invece alla Radicifin.

RIPRODUZIONE RISERVATA

LOAD-DATE: October 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             383 of 2985 DOCUMENTS



                          Corriere della Sera (Italy)

                            25 ottobre 2013 venerdì
                                BERGAMO Edizione

Bilanci 2012, la crisi taglia gli utili;
I conti aziendali Dei 25 principali gruppi della provincia, l'anno scorso 14
hanno registrato un minore giro d'affari

BYLINE: Stefano Ravaschio

SECTION: ECONOMIA; Pag. 10

LENGTH: 613 parole



HIGHLIGHT: Podio del fatturato: confermate Italcementi, Mediamarket e Dalmine


Meno fatturato e anche risultati d'esercizio meno brillanti. La crisi si fa
sentire nella parte bergamasca dell'annuale indagine di Mediobanca sulle
principali società industriali e di servizi italiane relativa ai bilanci 2012.
Si confermano sopra il miliardo sei gruppi della provincia: Italcementi,
Mediamarket e Brembo nell'ordine mantengono le prime tre posizioni sul podio,
anche se il gruppo cementiero e il colosso della distribuzione di elettronica di
consumo con base a Curno vedono una riduzione delle vendite. Scivola dal quarto
al sesto posto il gruppo chimico Radificin, a seguito di un calo del 12,4% del
fatturato, mentre salgono i ricavi per il tubificio Dalmine e per il gruppo
delle macchine agricole Same Deutz Fahr-Group di Treviglio, che la sopravanzano.
Da precisare che dal censimento di Mediobanca mancano alcuni nomi importanti,
come già nel 2011, a partire dal gruppo della grande distribuzione Lombardini
(1,29 milioni di giro d'affari consolidato nel 2011, ma già in contrazione
d'attività nell'anno scorso, prima delle cessioni del 2013), e dagli operatori
energetici Premiumgas, Innowatio ed Edelweiss.

Tra le prime 25 aziende e gruppi bergamaschi presi in considerazione da
Mediobanca si registra un calo cumulato del fatturato del 2,6%. Sono 14 i
bilanci che segnano una flessione dei ricavi; le maggiori sono alla Pietro
Pozzoni e C. di Cisano (meno 17%), il gruppo della stampa che comprende anche la
Elcograf, ex Mondadori Printing, alla Lucchini Rs di Lovere, gruppo dei rodeggi
ferroviari e dei getti in acciaio che ha risentito tra l'altro del rallentamento
del mercato cinese (meno 17%) e alla Schneider Electric di Stezzano, filiale
italiana dell'omonimo gruppo elettromeccanico francese (meno 15%). Undici invece
hanno migliorato i ricavi con una crescita a due cifre per le sole Siad (più
12,9%), gruppo produttore di gas tecnici, e Brembo.

Dal punto di vista dei risultati, i maggiori utili sono stati realizzati dalla
Dalmine (114,3 milioni), seguita dalla Brembo (77,8) e dalla Sanpellegrino Spa
(54,5). Le più pesanti perdite invece arrivano dal peggioramento del «rosso» al
gruppo Italcementi (395 milioni) e alla N&W Global Vending(66 milioni), gruppo
dei distributori automatici con sede a Valbrembo. In «rosso» passa anche la
Radicifin (9,3 milioni contro l'utile 2011 di 30 milioni), mentre si
ridimensiona da 5,6 a 2,4 milioni la perdita della Nicotra Gebhardt di Zingonia,
gruppo dei ventilatori industriali che proprio l'altro giorno ha annunciato
l'acquisto di un altro operatore del settore, la brianzola Cbi. La somma dei
risultati delle prime 25 aziende bergamasche presenti nel campione mostra una
perdita di 32 milioni contro l'«utile» di 541 dell'anno precedente. Se non si
considerano i risultati eccezionali di Italcementi e del gruppo meccanotessile
Itema (che nel 2011 aveva registrato un utile straordinario a seguito della
plusvalenza per la divisione Savio), complessivamente i risultati sono ancora in
calo rispetto all'anno precedente, ma in maniera molto più contenuta (350
milioni contro 355), dimostrando che nel complesso la marginalità non ha avuto
un tracollo: sono solo quattro su 25 peraltro i bilanci chiusi in «rosso», così
come nel 2011, quando nell'elenco mancava Radicifin, ma c'era il gruppo chimico
Polynt di Scanzorosciate, nel 2012 tornato in attivo (da meno 4,2 milioni a più
5,5).

RIPRODUZIONE RISERVATA

Milioni di euro La perdita «cumulata» dei primi 25 bilanci di Spa o consolidati
considerati da Mediobanca, a fronte dei 541 milioni di utile dell'anno
precedente. Il dato è «condizionato» negativamente dalla forte perdita di
Italcementi e dall'assenza dell'utile straordinario 2011 di Itema

LOAD-DATE: October 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             384 of 2985 DOCUMENTS



                          Corriere della Sera (Italy)

                            25 ottobre 2013 venerdì
                                BERGAMO Edizione

Tre banche tra le prime 100;
La graduatoria

SECTION: ECONOMIA; Pag. 10

LENGTH: 192 parole


Nella classifica delle 541 principali banche italiane per attivo redatta da
Mediobanca in base all'attivo tangibile espresso nei bilanci 2012 la prima
presenza bergamasca è ovviamente quella del gruppo Ubi Banca che si conferma al
5° posto con 129,6 milioni (24,3 la sola Banca Popolare di Bergamo). Segue il
Credito Bergamasco con 13,6 milioni, che però non ha una posizione autonoma in
classifica, essendo controllato dal gruppo Banco Popolare, 4° in graduatoria.
Scende dal 56° posto al 59° la Cassa rurale di Treviglio (2,3 milioni), che si
conferma la prima Banca di credito cooperativo della provincia. Seguono poi, in
calo nella classifica nazionale dal 122° al 127° posto, la Bcc di Calcio e Covo
(0,9 milioni), dal 120° al 132° la Banca della Bergamasca (0,88 milioni), dal
138° al 141° la Bcc di Caravaggio (0,79 milioni), dal 175° al 176° la Bcc
Orobica (0,6 milioni). Stabile al 212° posto la Bcc di Ghisalba (0,51 milioni),
calano dal 250° al 260° la Bcc di Sorisole e Lepreno (0,37 milioni) e dal 300°
al 315° posto la Bcc Valle Seriana (0,26 milioni). Non è stata invece rilevata
nella classifica la Bcc di Mozzanica.

RIPRODUZIONE RISERVATA

LOAD-DATE: October 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             385 of 2985 DOCUMENTS



                          Corriere della Sera (Italy)

                            25 ottobre 2013 venerdì
                                BRESCIA Edizione

E nella hit di Mediobanca spiccano gli acciaieri;
Fatturati Nella classifica dominata da Eni, Enel e Finmeccanica le bresciane non
vanno oltre la 109esima posizione

BYLINE: M.D.B.

SECTION: ECONOMIA; Pag. 9

LENGTH: 305 parole



HIGHLIGHT: Podio «locale» per Siderurgica Investimenti, Feralpi Group, Fondital
e Beretta


Sono ancora lì, malgrado tutto, compreso la crisi. Gli storici vessilli del
capitalismo famigliare bresciano tengono botta. L'ha detto ieri in Aib il
vicepresidente Paolo Streparava, e lo conferma l'annuale classifica redatta da
Mediobanca sulle principali società industriali e di servizi italiane. Brescia
l'industriale, certo, non eccelle dal punto di vista del volume dei fatturati né
del peso dei risultati di competenza degli azionisti del gruppo (l'utile netto,
semplificando al massimo). Ma nemmeno sfigura. In una graduatoria che comprende
colossi come Eni, Enel e Finmeccanica, (rispettivamente prima, seconda e sesta
nella hit) la ricetta della multinazionale tascabile made in Brescia parla
innanzitutto la lingua dell'acciaio. Nella classifica generale per fatturato,
infatti, la migliore bresciana si posiziona al 109esimo posto ed è Siderurgica
Investimenti (il gruppo di controllo di Alfa Acciai) che totalizza 1,4 miliardi
di euro di ricavi, seguita da Feralpi Holding con 1,1 miliardi (155esima
posizione nazionale). Subito dietro (e cioè al netto di gruppi non esattamente
locali come Energetic Source o Liquigas) c'è invece il gruppo Fondital
(alluminio e sistemi per il riscaldamento) con 568 milioni (291esimo posto
totale), Beretta Holding con 566 milioni (292esima), Trafilerie Carlo Gnutti con
492 milioni (335esima) e Ori Martin con 416 (392esima).

Spazio invece anche alle medie aziende meccaniche nell'altra classifica, quella
che misura il risultato di competenza degli azionisti del gruppo, la quale vede
in prima posizione Beretta Holding con 44 milioni, Cameo con 21, Feralpi Holding
con 20, Flos con 14 e Cembre con 11 milioni.

RIPRODUZIONE RISERVATA

Le imprese monitorate (i gruppi sono 1.008) dall'annuale classifica di
Mediobanca nei settori industriali, finanziari, bancari e assicurativi italiani

LOAD-DATE: October 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             386 of 2985 DOCUMENTS



                          Corriere della Sera (Italy)

                            25 ottobre 2013 venerdì
                               NAZIONALE Edizione

Eni al top, la scalata delle Poste;
L'indagine I crediti dubbi delle banche esplodono: +190%. Via 26 mila dipendenti
con la crisi

BYLINE: Sergio Bocconi

SECTION: ECONOMIA; Pag. 39

LENGTH: 526 parole



HIGHLIGHT: La classifica di Mediobanca: Telecom record per le perdite Il
sorpasso di Fiat La Fiat, grazie al consolidamento di Chrysler, sorpassa Enel.
Non accadeva dal 2007


Eni è sempre al top per fatturato e utili, Telecom resta «campione» per perdite.
Il quadro presentato dall'ultima edizione del rapporto sulle «Principali società
italiane», che l'Ufficio studi Mediobanca realizza ogni anno dal 1966, conferma
in sostanza la fotografia dei nostri superbig. Però, grazie a un'inedita e
approfondita analisi del bilancio, spunta la «sorpresa» Poste italiane, gruppo
pubblico che peraltro si è candidato di recente a partecipare al salvataggio di
Alitalia.

Dalla somma delle sue attività risulta che l'azienda guidata da Massimo Sarmi,
undicesima in classifica con 9,7 miliardi di fatturato e seconda per utili con
un miliardo circa, andrebbe in realtà collocata al sesto posto fra le
industriali, al sesto anche fra le banche, al terzo fra le compagnie di
assicurazioni dietro solo a Generali e Unipol. I soli ricavi postali, pari a
circa 4,5 miliardi, collocherebbero in realtà la società in 28esima posizione,
ma se a questi si aggiungono i premi assicurativi pari a 10,5 miliardi e i
ricavi finanziari (Banco Posta è il sesto istituto per provvista con 48,7
miliardi e il decimo per attivo tangibile con 51,8 miliardi) «emerge» un colosso
da 20,2 miliardi.

Nella hit parade dell'industria vengono poi segnalate alcune altre novità di
rilievo: anche la sola Fiat, grazie al consolidamento completo di Chrysler , con
84 miliardi di ricavi supera Enel, fatto che non accadeva dal 2007; Luxottica
recupera due posizioni e diventa sedicesima con ricavi superiori a 7 miliardi in
crescita del 13,9% sul 2011; Pirelli con una crescita del 7,4% sale al ventesimo
posto e prende il posto di Fininvest, che ha ridotto le vendite del 10% a 5,3
miliardi ed esce dalle top20.

Considerando altri parametri, Eni si conferma il primo gruppo con utili nel
biennio 2011-2012 pari a 14,6 miliardi, mentre fra i gruppi privati la
leadership va a Prada che ha cumulato profitti netti per oltre un miliardo. Il
record di perdite nel 2012 va invece a Telecom con 1,6 miliardi, seguita da
Finmeccanica con 828 milioni. La graduatoria dei debiti finanziari è guidata da
Enel con 64 miliardi mentre quella dei dipendenti vede al primo posto Exor con
oltre 287 mila unità, per il 70% all'estero. Il primo datore di lavoro italiano
è Poste con 145.542 occupati.

Particolare interessante, sempre per quanto riguarda l'industria, è infine
rappresentato dalle «assenze». Mediobanca considera per la graduatoria le sole
imprese con sede in Italia. Ciò porta a escludere protagonisti riconducibili a
proprietà italiana come Tenaris (famiglia Rocca), che con 8,4 miliardi di
fatturato sarebbe al dodicesimo posto; Ferrero, quindicesima con 7,8 miliardi e
Stm (per il 50% dello Stato italiano) diciottesima con 6,6 miliardi.

Passando alle banche, la cui graduatoria è sempre guidata da Unicredit con
attivi per 911 miliardi, seguito da Intesa Sanpaolo con 658,7 miliardi, il
rapporto sottolinea per il sistema il boom dei crediti dubbi, cresciuti dal 2005
al 2012 del 189%. La crisi ha poi portato a una forte riduzione degli occupati,
diminuiti dal 2007 di oltre 26 mila unità, «taglio» in larga parte dovuto
all'incentivazione all'esodo.

© RIPRODUZIONE RISERVATA

LOAD-DATE: October 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             387 of 2985 DOCUMENTS



                          Corriere della Sera (Italy)

                            24 ottobre 2013 giovedì
                               NAZIONALE Edizione

Così i Ligresti hanno spolpato Fonsai;
I documenti e i segreti

BYLINE: FABRIZIO MASSARO

SECTION: PRIMA PAGINA; Pag. 1.15

LENGTH: 1792 parole


Due manoscritti aprono e chiudono gli ultimi dieci, importanti, anni del legame
tra Salvatore Ligresti e Mediobanca. Documenti entrambi storici, nonostante le
forti differenze nella loro natura e nel significato. Il primo risale al 30
maggio 2002 ed è una lettera privata dell'allora amministratore delegato di
Mediobanca, Vincenzo Maranghi, a Salvatore Ligresti, cui un anno prima aveva
fatto acquistare la Fondiaria per mettere al riparo le quote in Generali e nella
stessa Mediobanca dalle mire di Fiat ed Edf, che avevano assaltato la
controllante Montedison. Non era stato un capolavoro di rispetto del mercato;
Maranghi, nella sua prosa elegante, lo riconosceva. «Carissimo ingegnere
Ligresti, oggi è stata portata a compimento - speriamo senza ulteriori intoppi -
una operazione che dà alla Sua famiglia una prospettiva imprenditoriale di
straordinaria rilevanza.

Anche in questa circostanza, Mediobanca è stata al Vostro fianco. L'obiettivo è
stato raggiunto pagando, almeno per il dottor Pagliaro (Renato, attuale
presidente dell'istituto, ndr ) e per chi Le scrive, un prezzo assai elevato in
termini di immagine e di rapporti personali». È la parte inedita della lettera,
che qui riproduciamo integralmente, in cui il numero uno di Mediobanca invitava
l'ingegnere di Paternò, già a capo della Sai, a «un cambio di passo» nella
conduzione del secondo gruppo assicurativo, che non poteva più avere «un taglio
famigliare»: «La gestione di questo patrimonio, ove non fosse allineata ai
migliori standard della professione, finirebbe per innescare una crisi di
fiducia nella clientela, con conseguenze gravissime per Fondiaria/Sai».

Dieci anni dopo, il secondo documento. È il foglio, carta a quadretti, scritto
fronte e retro da Jonella Ligresti, la figlia maggiore dell'ingegnere: l'ormai
famoso «papello» con le richieste per 45 milioni più vari benefit per i quattro
componenti della famiglia (Giulia, Paolo, Jonella e Salvatore, indicati con le
iniziali di nome e cognome) per accettare l'offerta di Unipol di rilevare il
gruppo Premafin-Fonsai in gravissima crisi finanziaria. Il foglietto, datato 17
maggio 2012, è firmato da Salvatore Ligresti e siglato dal numero uno di
Mediobanca, Alberto Nagel, «soltanto per presa visione», come ha spiegato il
banchiere. Per Mediobanca non si tratta di un patto ma di un semplice elenco di
richieste, irricevibili e non impegnative - consulenze, come quella per Giulia
in Compagnie Monégasque (gruppo Mediobanca), uso di case, uffici, autisti,
vacanze gratis negli hotel del gruppo - che Nagel ha accettato di siglare dietro
pressione di Ligresti, al solo fine di far progredire la difficile operazione,
che necessitava del sì della famiglia. Sulla lettera è in corso a Milano
un'inchiesta a carico di Nagel per ostacolo alla vigilanza, per l'ipotesi di un
patto occulto con Ligresti. Ma dai verbali dell'inchiesta parallela di Torino
sul falso in bilancio di Fonsai e dalle dichiarazioni ai pm di Nagel e
dell'amministratore delegato di Unicredit, Federico Ghizzoni, emerge quale fosse
l'interesse di Mediobanca e delle banche creditrici: salvare non i Ligresti ma
la compagnia e, attraverso di essa, i crediti.

Parte da lontano Nagel, nell'interrogatorio del 16 aprile a Torino come persona
informata sui fatti. Quel credito da 1,1 miliardi verso Fonsai, ha spiegato il
banchiere, «si è andato strutturando nel corso dell'ultimo decennio». Nel 2001
la galassia Fondiaria-Sai-Premafin era già esposta per circa 930 milioni,
compresi 400 milioni di prestito subordinato concesso a Sai per scalare
Fondiaria. L'ultima erogazione da parte di Mediobanca è del 2008, per 350
milioni. Ma allora non c'erano segni di cedimento: «Fino a tutto il 2007
l'intero gruppo mostrava buoni risultati tecnici e buona redditività».

Nel 2008, dopo il crollo di Lehman Brothers e l'inizio della crisi mondiale,
Mediobanca cominciò a mutare linea verso i Ligresti, proprio per la particolare
natura dei finanziamenti concessi (prestiti subordinati, più esposti
all'insolvenza del creditore). I segnali di difficoltà arrivavano dagli stessi
Ligresti: nel 2010 Fonsai tentò di cedere alcune attività minori come le
compagnie Liguria assicurazioni, Sasa e la serba Ddor ma nessuna delle
operazioni andò in porto, per differenze sui prezzi con i potenziali compratori,
individuati da Mediobanca. Fu allora che si deteriorarono i rapporti tra
Piazzetta Cuccia e Ligresti, anche perché in parallelo l'ingegnere cercò
un'alleanza con i francesi di Groupama: «Un tentativo poi non andato in porto»,
ha spiegato Nagel, «per più circostanze, per quanto mi risulta, non ultima -
oltre alla configurazione giuridica dell'operazione - una costante ritrosia di
Ligresti a vedere diluita la propria partecipazione nel gruppo».

In questo scenario pochi mesi dopo, nel 2011, maturò l'aumento di capitale da
450 milioni orchestrato da Unicredit, pesantemente esposta verso Premafin,
controllante di Fonsai. È la ricapitalizzazione ora sotto la lente degli
inquirenti di Torino: secondo i pm Vittorio Nessi e Marco Gianoglio e il nucleo
tributario della Guardia di Finanza l'aumento di capitale sarebbe stato
sottostimato a causa del buco nascosto nelle riserve sinistri per circa 538
milioni.

Al pm che gli chiede se Unicredit sia intervenuta in accordo con Mediobanca,
Nagel risponde: «Non si è trattato di un'operazione che abbiamo appreso dai
giornali. Proteggeva la nostra esposizione. È per queste ragioni che
l'intervento di Unicredit è stato visto da noi positivamente, anche per quanto
riguarda l'intervento sulla governance: era da circa il 2002 che non vi erano
nella società posizioni importanti e non correlate con la famiglia». Era stata
Unicredit a porre come condizione per mettere mano al portafoglio il cambio
nella governance e nel management: tre membri del consiglio vennero indicati
dalla banca; circa il rinnovo del top management, ha spiegato Ghizzoni, «non era
una condizione scritta ma si trattava di un accordo che venne raggiunto a
margine della trattativa». La sostituzione dell'amministratore delegato di
Fonsai Fausto Marchionni con Emanuele Erbetta, manager interno al gruppo, «non
era considerata scelta sufficiente». I Ligresti avevano anche valutato, e poi
accantonato, l'ipotesi di nominare un esterno come Giovanni Battista
Mazzucchelli, numero uno di Cattolica Assicurazioni. «A questo proposito», è il
ricordo di Ghizzoni, «furono proprio i Ligresti ad individuare Piergiorgio
Peluso», responsabile del corporale banking di Unicredit e prima in Capitalia e
in quanto tale già conosciuto dall'ingegnere, che nel corso degli anni aveva
scelto l'istituto romano come banca di riferimento anche grazie al legame con
Cesare Geronzi.

L'arrivo di Peluso alla direzione generale interruppe la serie di manager
interni come Fausto Marchionni, Antonio Talarico o Emanuele Erbetta. Per la
procura, anche troppo vicini alla famiglia, tanto da aver avallato operazioni
finanziarie a danno della compagnia e a vantaggio solo dei Ligresti: insomma
esattamente ciò che Maranghi, nella sua lettera, aveva temuto. E dire che
tentativi di introdurre manager esterni c'erano stati. Nel 2002 era arrivato
alla guida di Premafin Enrico Bondi, reduce dalla Montedison. Ma «rimase per
poco tempo, pochi mesi», chiosa Nagel. Bondi non ha mai raccontato i retroscena
dell'avventura nel gruppo ma è noto che per restare avesse imposto a Salvatore
la condizione che i figli restassero fuori dall'azienda. Fu invece Jonella a
ottenere dal padre l'uscita di scena del manager. E solo pochi mesi rimase nel
gruppo anche Roberto Gavazzi, già amministratore delegato di Fondiaria, manager
«rigoroso come Bondi», sottolinea Nagel. A guidare per dieci anni la compagnia
sarà invece una figura interna come Marchionni, già direttore generale di Sai.
Marchionni, Talarico ed Erbetta sono gli ex manager arrestati dalla procura di
Torino per concorso in falso in bilancio aggravato insieme con la famiglia
Ligresti (tranne Paolo, che si trova in Svizzera).

È con Peluso - secondo le testimonianze di Nagel e Ghizzoni e il racconto ai pm
del manager - che si cominciò a intravedere l'enormità del buco. Già subito dopo
l'aumento di capitale dell'estate 2011 il quadro appariva drammatico, e con la
terza trimestrale risultò chiaro che il patrimonio era sotto i limiti
regolamentari. Così a dicembre, racconta Nagel, «si decise di incontrare il
presidente di Fonsai, Jonella Ligresti, e l'amministratore delegato Erbetta, ai
quali veniva annunciata una lettera che avrebbe inviato Mediobanca e con la
quale si invitava Fondiaria ad iniziative volte ad una ricapitalizzazione che,
anche sulla base di quanto rilevato da Standard & Poor's, veniva quantificata in
circa 600 milioni». Nonostante un «iniziare tergiversare sulla proposta» la
situazione era davvero compromessa, e le pressioni per un nuovo aumento
arrivavano da manager, creditori, Isvap - l'autorità di vigilanza sulle
assicurazioni - e dagli stessi advisor dei Ligresti, Goldman Sachs e Banca
Leonardo. Tanto che alla fine la cifra fu fissata dalla stessa Fonsai in 750
milioni.

In realtà Mediobanca e Unicredit - hanno messo a verbale Nagel e Ghizzoni -
avevano ormai chiaro che fosse inevitabile un cambio di proprietà in Fonsai, con
l'ingresso di un altro gruppo assicurativo: ma i contatti di Piazzetta Cuccia
con soggetti stranieri, come Allianz, Axa, Zurigo e Munich Re, non ebbero
successo. Il gruppo non piaceva per vari problemi: una forte esposizione al
mercato italiano e la presenza nell'azionariato della famiglia Ligresti. È al
quel punto che si fece avanti Unipol.

Neanche Ligresti stava però con le mani in mano: al contrario, aveva avviato
trattative con la holding veneta Palladio Finanziaria e con il fondo Clessidra.
Fu Ligresti, tra il 26 e il 27 dicembre 2011, ad avvisare Nagel che stava per
firmare una lettera di intenti con Roberto Meneguzzo, numero uno di Palladio.
«Ligresti tuttavia non era convinto dell'ipotesi Palladio», racconta Nagel. «Il
28 dicembre gli dissi che, per quanto mi poteva risultare, un'alternativa
perseguibile era quella dell'intervento di Unipol...». Così quella stessa sera
venne organizzata in Mediobanca una cena per far conoscere l'amministratore
delegato di Unipol, Carlo Cimbri, alla famiglia Ligresti. Da lì partì la
trattativa, che inizialmente prevedeva l'acquisto diretto del 30% di Premafin da
parte di Unipol per 45 milioni. Tuttavia quello schema venne stoppato dalla
Consob. L'authority si oppose anche alle clausole a favore della famiglia, come
la manleva legale e le buonuscite. Ma per il buon esito dell'operazione non si
poteva prescindere dai Ligresti. Da qui l'ultimo colpo di reni dell'ingegnere. E
la difesa dei decennali privilegi della famiglia, rivendicati minuziosamente nel
«papello».

© RIPRODUZIONE RISERVATA

LOAD-DATE: October 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             388 of 2985 DOCUMENTS



                          Corriere della Sera (Italy)

                            24 ottobre 2013 giovedì
                               NAZIONALE Edizione

Così i Ligresti hanno spolpato Fonsai;
I documenti e i segreti

BYLINE: FABRIZIO MASSARO

SECTION: PRIMO PIANO; Pag. 15

LENGTH: 1792 parole


Due manoscritti aprono e chiudono gli ultimi dieci, importanti, anni del legame
tra Salvatore Ligresti e Mediobanca. Documenti entrambi storici, nonostante le
forti differenze nella loro natura e nel significato. Il primo risale al 30
maggio 2002 ed è una lettera privata dell'allora amministratore delegato di
Mediobanca, Vincenzo Maranghi, a Salvatore Ligresti, cui un anno prima aveva
fatto acquistare la Fondiaria per mettere al riparo le quote in Generali e nella
stessa Mediobanca dalle mire di Fiat ed Edf, che avevano assaltato la
controllante Montedison. Non era stato un capolavoro di rispetto del mercato;
Maranghi, nella sua prosa elegante, lo riconosceva. «Carissimo ingegnere
Ligresti, oggi è stata portata a compimento - speriamo senza ulteriori intoppi -
una operazione che dà alla Sua famiglia una prospettiva imprenditoriale di
straordinaria rilevanza.

Anche in questa circostanza, Mediobanca è stata al Vostro fianco. L'obiettivo è
stato raggiunto pagando, almeno per il dottor Pagliaro (Renato, attuale
presidente dell'istituto, ndr ) e per chi Le scrive, un prezzo assai elevato in
termini di immagine e di rapporti personali». È la parte inedita della lettera,
che qui riproduciamo integralmente, in cui il numero uno di Mediobanca invitava
l'ingegnere di Paternò, già a capo della Sai, a «un cambio di passo» nella
conduzione del secondo gruppo assicurativo, che non poteva più avere «un taglio
famigliare»: «La gestione di questo patrimonio, ove non fosse allineata ai
migliori standard della professione, finirebbe per innescare una crisi di
fiducia nella clientela, con conseguenze gravissime per Fondiaria/Sai».

Dieci anni dopo, il secondo documento. È il foglio, carta a quadretti, scritto
fronte e retro da Jonella Ligresti, la figlia maggiore dell'ingegnere: l'ormai
famoso «papello» con le richieste per 45 milioni più vari benefit per i quattro
componenti della famiglia (Giulia, Paolo, Jonella e Salvatore, indicati con le
iniziali di nome e cognome) per accettare l'offerta di Unipol di rilevare il
gruppo Premafin-Fonsai in gravissima crisi finanziaria. Il foglietto, datato 17
maggio 2012, è firmato da Salvatore Ligresti e siglato dal numero uno di
Mediobanca, Alberto Nagel, «soltanto per presa visione», come ha spiegato il
banchiere. Per Mediobanca non si tratta di un patto ma di un semplice elenco di
richieste, irricevibili e non impegnative - consulenze, come quella per Giulia
in Compagnie Monégasque (gruppo Mediobanca), uso di case, uffici, autisti,
vacanze gratis negli hotel del gruppo - che Nagel ha accettato di siglare dietro
pressione di Ligresti, al solo fine di far progredire la difficile operazione,
che necessitava del sì della famiglia. Sulla lettera è in corso a Milano
un'inchiesta a carico di Nagel per ostacolo alla vigilanza, per l'ipotesi di un
patto occulto con Ligresti. Ma dai verbali dell'inchiesta parallela di Torino
sul falso in bilancio di Fonsai e dalle dichiarazioni ai pm di Nagel e
dell'amministratore delegato di Unicredit, Federico Ghizzoni, emerge quale fosse
l'interesse di Mediobanca e delle banche creditrici: salvare non i Ligresti ma
la compagnia e, attraverso di essa, i crediti.

Parte da lontano Nagel, nell'interrogatorio del 16 aprile a Torino come persona
informata sui fatti. Quel credito da 1,1 miliardi verso Fonsai, ha spiegato il
banchiere, «si è andato strutturando nel corso dell'ultimo decennio». Nel 2001
la galassia Fondiaria-Sai-Premafin era già esposta per circa 930 milioni,
compresi 400 milioni di prestito subordinato concesso a Sai per scalare
Fondiaria. L'ultima erogazione da parte di Mediobanca è del 2008, per 350
milioni. Ma allora non c'erano segni di cedimento: «Fino a tutto il 2007
l'intero gruppo mostrava buoni risultati tecnici e buona redditività».

Nel 2008, dopo il crollo di Lehman Brothers e l'inizio della crisi mondiale,
Mediobanca cominciò a mutare linea verso i Ligresti, proprio per la particolare
natura dei finanziamenti concessi (prestiti subordinati, più esposti
all'insolvenza del creditore). I segnali di difficoltà arrivavano dagli stessi
Ligresti: nel 2010 Fonsai tentò di cedere alcune attività minori come le
compagnie Liguria assicurazioni, Sasa e la serba Ddor ma nessuna delle
operazioni andò in porto, per differenze sui prezzi con i potenziali compratori,
individuati da Mediobanca. Fu allora che si deteriorarono i rapporti tra
Piazzetta Cuccia e Ligresti, anche perché in parallelo l'ingegnere cercò
un'alleanza con i francesi di Groupama: «Un tentativo poi non andato in porto»,
ha spiegato Nagel, «per più circostanze, per quanto mi risulta, non ultima -
oltre alla configurazione giuridica dell'operazione - una costante ritrosia di
Ligresti a vedere diluita la propria partecipazione nel gruppo».

In questo scenario pochi mesi dopo, nel 2011, maturò l'aumento di capitale da
450 milioni orchestrato da Unicredit, pesantemente esposta verso Premafin,
controllante di Fonsai. È la ricapitalizzazione ora sotto la lente degli
inquirenti di Torino: secondo i pm Vittorio Nessi e Marco Gianoglio e il nucleo
tributario della Guardia di Finanza l'aumento di capitale sarebbe stato
sottostimato a causa del buco nascosto nelle riserve sinistri per circa 538
milioni.

Al pm che gli chiede se Unicredit sia intervenuta in accordo con Mediobanca,
Nagel risponde: «Non si è trattato di un'operazione che abbiamo appreso dai
giornali. Proteggeva la nostra esposizione. È per queste ragioni che
l'intervento di Unicredit è stato visto da noi positivamente, anche per quanto
riguarda l'intervento sulla governance: era da circa il 2002 che non vi erano
nella società posizioni importanti e non correlate con la famiglia». Era stata
Unicredit a porre come condizione per mettere mano al portafoglio il cambio
nella governance e nel management: tre membri del consiglio vennero indicati
dalla banca; circa il rinnovo del top management, ha spiegato Ghizzoni, «non era
una condizione scritta ma si trattava di un accordo che venne raggiunto a
margine della trattativa». La sostituzione dell'amministratore delegato di
Fonsai Fausto Marchionni con Emanuele Erbetta, manager interno al gruppo, «non
era considerata scelta sufficiente». I Ligresti avevano anche valutato, e poi
accantonato, l'ipotesi di nominare un esterno come Giovanni Battista
Mazzucchelli, numero uno di Cattolica Assicurazioni. «A questo proposito», è il
ricordo di Ghizzoni, «furono proprio i Ligresti ad individuare Piergiorgio
Peluso», responsabile del corporale banking di Unicredit e prima in Capitalia e
in quanto tale già conosciuto dall'ingegnere, che nel corso degli anni aveva
scelto l'istituto romano come banca di riferimento anche grazie al legame con
Cesare Geronzi.

L'arrivo di Peluso alla direzione generale interruppe la serie di manager
interni come Fausto Marchionni, Antonio Talarico o Emanuele Erbetta. Per la
procura, anche troppo vicini alla famiglia, tanto da aver avallato operazioni
finanziarie a danno della compagnia e a vantaggio solo dei Ligresti: insomma
esattamente ciò che Maranghi, nella sua lettera, aveva temuto. E dire che
tentativi di introdurre manager esterni c'erano stati. Nel 2002 era arrivato
alla guida di Premafin Enrico Bondi, reduce dalla Montedison. Ma «rimase per
poco tempo, pochi mesi», chiosa Nagel. Bondi non ha mai raccontato i retroscena
dell'avventura nel gruppo ma è noto che per restare avesse imposto a Salvatore
la condizione che i figli restassero fuori dall'azienda. Fu invece Jonella a
ottenere dal padre l'uscita di scena del manager. E solo pochi mesi rimase nel
gruppo anche Roberto Gavazzi, già amministratore delegato di Fondiaria, manager
«rigoroso come Bondi», sottolinea Nagel. A guidare per dieci anni la compagnia
sarà invece una figura interna come Marchionni, già direttore generale di Sai.
Marchionni, Talarico ed Erbetta sono gli ex manager arrestati dalla procura di
Torino per concorso in falso in bilancio aggravato insieme con la famiglia
Ligresti (tranne Paolo, che si trova in Svizzera).

È con Peluso - secondo le testimonianze di Nagel e Ghizzoni e il racconto ai pm
del manager - che si cominciò a intravedere l'enormità del buco. Già subito dopo
l'aumento di capitale dell'estate 2011 il quadro appariva drammatico, e con la
terza trimestrale risultò chiaro che il patrimonio era sotto i limiti
regolamentari. Così a dicembre, racconta Nagel, «si decise di incontrare il
presidente di Fonsai, Jonella Ligresti, e l'amministratore delegato Erbetta, ai
quali veniva annunciata una lettera che avrebbe inviato Mediobanca e con la
quale si invitava Fondiaria ad iniziative volte ad una ricapitalizzazione che,
anche sulla base di quanto rilevato da Standard & Poor's, veniva quantificata in
circa 600 milioni». Nonostante un «iniziare tergiversare sulla proposta» la
situazione era davvero compromessa, e le pressioni per un nuovo aumento
arrivavano da manager, creditori, Isvap - l'autorità di vigilanza sulle
assicurazioni - e dagli stessi advisor dei Ligresti, Goldman Sachs e Banca
Leonardo. Tanto che alla fine la cifra fu fissata dalla stessa Fonsai in 750
milioni.

In realtà Mediobanca e Unicredit - hanno messo a verbale Nagel e Ghizzoni -
avevano ormai chiaro che fosse inevitabile un cambio di proprietà in Fonsai, con
l'ingresso di un altro gruppo assicurativo: ma i contatti di Piazzetta Cuccia
con soggetti stranieri, come Allianz, Axa, Zurigo e Munich Re, non ebbero
successo. Il gruppo non piaceva per vari problemi: una forte esposizione al
mercato italiano e la presenza nell'azionariato della famiglia Ligresti. È al
quel punto che si fece avanti Unipol.

Neanche Ligresti stava però con le mani in mano: al contrario, aveva avviato
trattative con la holding veneta Palladio Finanziaria e con il fondo Clessidra.
Fu Ligresti, tra il 26 e il 27 dicembre 2011, ad avvisare Nagel che stava per
firmare una lettera di intenti con Roberto Meneguzzo, numero uno di Palladio.
«Ligresti tuttavia non era convinto dell'ipotesi Palladio», racconta Nagel. «Il
28 dicembre gli dissi che, per quanto mi poteva risultare, un'alternativa
perseguibile era quella dell'intervento di Unipol...». Così quella stessa sera
venne organizzata in Mediobanca una cena per far conoscere l'amministratore
delegato di Unipol, Carlo Cimbri, alla famiglia Ligresti. Da lì partì la
trattativa, che inizialmente prevedeva l'acquisto diretto del 30% di Premafin da
parte di Unipol per 45 milioni. Tuttavia quello schema venne stoppato dalla
Consob. L'authority si oppose anche alle clausole a favore della famiglia, come
la manleva legale e le buonuscite. Ma per il buon esito dell'operazione non si
poteva prescindere dai Ligresti. Da qui l'ultimo colpo di reni dell'ingegnere. E
la difesa dei decennali privilegi della famiglia, rivendicati minuziosamente nel
«papello».

© RIPRODUZIONE RISERVATA

LOAD-DATE: October 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             389 of 2985 DOCUMENTS



                          Corriere della Sera (Italy)

                            24 ottobre 2013 giovedì
                               NAZIONALE Edizione

Debutta la nuova Cherokee prima Jeep dell'era Fiat-Chrysler L'America traina i
conti;
Le previsioni sul trimestre

BYLINE: Bianca Carretto

SECTION: ECONOMIA; Pag. 35

LENGTH: 286 parole


Il suv-crossover compatto Cherokee, la prima Jeep dell'alleanza Fiat-Chrysler
(nella foto l'amministratore delegato Sergio Marchionne ), lanciata lo scorso
marzo al Salone di New York, è da qualche giorno nelle concessionarie americane
che stanno festeggiando l'avvenimento. Sostituisce la Jeep Liberty, il modello
più venduto: circa 1,5 milioni di pezzi in dieci anni nel mondo. Il design è
stato rivoluzionato, la linea elegante, con interni finiti artigianalmente,
permette la commercializzazione sia negli Usa sia in Europa, dove arriverà
all'inizio del 2014. Il nuovo Cherokee ridefinisce completamente il segmento dei
«medium suv», da sempre dominato dalle case giapponesi, che negli Usa ha
registrato la crescita maggiore con vendite più che quadruplicate negli ultimi
13 anni. I dealer hanno già in portafoglio parecchi ordini. La vettura è
totalmente nuova, a partire dalla piattaforma C- Wide ( la stessa dell'Alfa
Romeo Giulietta), studiata da Fiat per i futuri modelli di segmento C ma
adattabile a differenti tipologie. Il motore a benzina, Tigershark, da 184
cavalli, è stato sviluppato, sempre con Fiat, secondo i dettami Multiair II.

Intanto a Torino è iniziato il conto alla rovescia in vista del consiglio del 30
ottobre per l'esame dei conti. Gli analisti prevedono un utile netto di 265
milioni nel terzo trimestre e un utile della gestione ordinaria di 915 milioni.
Per il 2013 le stime indicano un risultato netto consolidato di 1,285 miliardi
di euro, e un utile della gestione ordinaria a 3,825 miliardi. Quanto a Chrysler
nel terzo trimestre il risultato della gestione ordinaria è stato fissato a 790
milioni di euro, mentre per Ferrari e Maserati è stimato a 100 milioni.

© RIPRODUZIONE RISERVATA

LOAD-DATE: October 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             390 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                                MOTORI Edizione

Collezionisti tricolore Tutti in Pista a Balocco

BYLINE: Paolo Artemi

SECTION: MOTORI; Pag. 11

LENGTH: 149 parole


Sabato 26 ottobre scenderanno in pista per il diciannovesimo appuntamento
annuale della Club Italia Cup, competizione riservata ai soci e agli invitati.
Teatro, la pista del gruppo Fiat-Chrysler a Balocco, Vercelli. Tutti gioielli
del «Made in Italy» motoristico. Come la Ferrari 365 Gtb4 Daytona
dell'equipaggio Paolo Banchi-Piero Francese. La Bizzarrini 5300 Gt Strada di
Stefano Macaluso. L'Alfa Giulietta Sz (1961) di Carlo Incerti. La Lancia Beta di
Giorgio Schon. La Fiat 1100 E di Carlo Borromeo. L'Alfa Romeo Giulia Sprint Gta
(1966) di Giovanni Recordati. La Maserati 6CM (1935) di Federico Buratti. Solo
per citarne alcune. La gara è individuale e a squadre, suddivisa in due manche,
regolarità e slalom di velocità. Quest'anno il percorso è cambiato: circa sei km
in più, con alcune curve a più ampio raggio e una tribuna coperta dalla quale
assistere alla sfida.

RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             391 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                                MOTORI Edizione

Noi, cultori delle auto italiane;
I Protagonisti MONICA MAILANDER MACALUSO

BYLINE: Monica Mailander Macaluso

SECTION: MOTORI; Pag. 11

LENGTH: 907 parole



HIGHLIGHT: La presidente del Club Italia: «La storia di queste vetture è un
asset culturale potente»


V ivendo buona parte della mia vita all'estero ho avuto modo di capire quanto
potente, evocativo e coinvolgente sia il «mito» dell'auto italiana. È qualcosa
che va al di la dell'auto stessa ed ha a che vedere con la cultura, l'heritage,
un mix tra storia, creatività ed innovazione che gli appassionati legano
indissolubilmente ed esclusivamente all'auto italiana. Pensiamo solo alla
gloriosa storia di grandi marchi come Fiat, Ferrari, Lancia, Maserati, Alfa
Romeo, Pininfarina, Bertone, Lamborghini, Bugatti ed altri ancora. Per questo
quando l'anno scorso mi è stato offerta la Presidenza del Club Italia ho voluto
accettare nonostante i miei impegni.

Sentivo il bisogno di fare qualcosa, di dare il mio modesto contributo in un
ambito che conosco bene - credendoci - per cercare di contribuire alla
valorizzazione della nostra cultura, dell'immagine ed alla diffusione dei valori
del nostro straordinario Paese. In questo senso il Club Italia può fare molto.
Innanzitutto può favorire l'affermazione della leadership dell'auto italiana
attraverso la valorizzazione del suo DNA confermandosi così ambasciatore del
«Mito Italiano» nel mondo. Una valenza non solo culturale ma profondamente
attuale a sostegno di tutto il settore. Vivendo all'estero capisci che oggi
sempre più vince chi trasmette contenuti profondi legati ad un prodotto perché i
consumatori - soprattutto nei mercati emergenti - hanno bisogno di essere
rassicurati sull'heritage da cui proviene quel prodotto. Noi lo possiamo fare
trasformando e valorizzando la storia dell'auto in un asset culturale potente. E
questo lo dico per esperienza personale.

La passione per l'auto italiana e per le corse mi fu trasmessa da mio padre che
fin da piccola mi ha fatto conoscere questo mondo portandomi alle corse ma anche
introducendomi a quelli che allora ne erano i protagonisti. Allora era un mondo
ristretto, una élite di personaggi straordinari sia tra le case
automobilistiche, i designer, i piloti, i giornalisti; una realtà unica,
internazionale ed eccezionale, intorno a cui si era creata un'aura che rasentava
appunto il mito.

Poi ho avuto la fortuna di incontrare Gino Macaluso, compagno della mia vita,
che come pilota prima e successivamente alla guida di istituzioni sportive
internazionali e come collezionista ha dato tanto al mondo dell'automobile ed al
Club Italia in particolare. Con lui ho vissuto questa passione, condividendone i
progetti e partecipando a gare, raduni e meeting in tutto il mondo. Il suo
esempio mi è di grande stimolo per continuare con determinazione la sua opera.
Del resto io stessa nella vita sono sempre stata una sportiva, sci ed
equitazione agonistica da ragazza e in ultimo l'automobilismo. Non posso negare
che mi piace competere anche nel lavoro. Di qui, fatalmente l'incontro
inevitabile con il Club Italia. E qui di nuovo la conferma come la passione sia
stata capace di alimentare un amore che non si spegne mai.

I nostri soci sono straordinari ambasciatori che tengono viva la memoria dei
Marchi storici, delle vetture e dei piloti che hanno fatto la storia
dell'automobilismo mondiale e che il mondo ci invidia.

Sono piloti, industriali e manager di successo, ma anche professionisti e
ricercatori di fama internazionale. Alcuni ne sono o ne sono stati protagonisti
in prima persona. Penso a Luca di Montezemolo, a Piero Ferrari, a Paolo
Cantarella, ad Alfredo Altavilla, a Paolo Pininfarina da Jean Todt ad Angelo
Sticchi Damiani, a Mauro Forghieri, piloti come Paolo Marzotto o Jean Alesi in
tempi più recenti, ai nostri soci nel mondo come Lord March, donne come Giovanna
Mazzocchi e a quelli che ci hanno lasciato come Gino, Clay Regazzoni, Michele
Alboreto, Gino Munaron... e potrei continuare.

I nostri soci rappresentano la nostra forza con la loro passione straordinaria,
amano, ricercano, collezionano, restaurano, competono e così facendo mantengono
vivo un patrimonio inestimabile fatto di valori culturali: lo stile,
l'ingegneria, l'innovazione, parte del DNA di questo Paese. Ma il nostro compito
è anche dare un luogo e contenuti alla «passione» per l'auto consentendo a tutti
un pellegrinaggio nella terra del Mito in cui tutti i veri appassionati vengono
a cercare le storie, lo stile, la bellezza, le radici e le leggende che da
sempre i motori evocano. La nostra «Motor Valley» per definirla all'Emiliana o
come preferisco definirla io la Motor Country dove fare una sorta di «Gran Tour
dell'Automobile italiana» per ammirare sculture in movimento come le definiva
Gino Macaluso.

Ma non solo. Oggi una delle sfide è permettere la conservazione del patrimonio
storico e per fare questo nei prossimi anni occorrerà investire per tramandare
le competenze, i mestieri legati al restauro e alla conservazione. Sarà un altro
dei nostri obiettivi. Perché il Club Italia è un modo di vivere la passione per
l'auto ed il mito italiano. Le esibizioni, le mostre, le corse e le rievocazioni
storiche sono veri atti culturali a cui partecipano migliaia di appassionati. Ma
non solo questo.

Come giustamente aveva sottolineato l'indimenticabile Clay Regazzoni «ritrovarsi
con i soci e sempre qualcosa di magico, pare un lusso poter stare fra persone
con cui poter parlare, condividendo sogni emozioni». Io aggiungerei anche i
progetti. Il futuro sono i giovani e la nostra grande scommessa è su di loro,
sono loro che dovranno portare avanti questa eredità importante. Ed è a loro che
voglio lanciare la sfida.

RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             392 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

Il vizio italiano di fare leggi caso per caso;
Telecom

BYLINE: SALVATORE BRAGANTINI

SECTION: PRIMA PAGINA; Pag. 1.42

LENGTH: 879 parole


Telecom Italia (TI), con margini ancora alti ma grandi debiti, non è cosa per
azionisti deboli quali Banca Intesa, Generali e Mediobanca. Il controllo di TI
tramite la finanziaria Telco gli scottava in mano

e lo cedono alla spagnola Telefonica. Questa però non pensa a svilupparla
investendo anche in Italia, ma a spolparlapro domo suain America Latina.
Telefonica, che a debiti sta già bene del suo, è il padrone sbagliato: esclude
l'aumento di capitale che (insieme a una strategia chiara) serve a TI e vuole
ridurne i debiti spartendosene le spoglie con altri gestori grazie ad accordi di
cartello.

È giusto opporsi all'operazione non per l'italianità della società, ma perché
un'impresa importante nel depresso panorama nazionale non va mutilata. Lo
strumento giusto sono le regole per approvare le operazioni fra parti correlate
(quelle fatte tra persone o aziende potenzialmente in conflitto di interesse,
ndr); l'han capito i Fossati, detentori del 5% delle azioni.

Il controllo di TI cambierà di nuovo senza che a tutti gli azionisti sia stata
fatta un'offerta pubblica di acquisto (Opa); ciò perché la quota Telco sul
capitale ordinario è del 22%, meno della soglia del 30% oltre la quale il Testo
Unico della Finanza (Tuf), partorito nel '98 dalla commissione guidata dal
direttore generale del Tesoro, Mario Draghi, impone l'Opa.

Per bloccare l'esecuzione dell'operazione, ancora in fase iniziale, uno
schieramento di senatori di tutti i gruppi ha approvato una mozione (primi
firmatari Massimo Mucchetti, del Pd, e Altero Matteoli, Pdl, presidenti delle
commissioni Industria e Lavori pubblici) per chiedere al governo un decreto
legge che obblighi all'Opa chi assuma il controllo di fatto di una quotata, pur
con meno del 30% del capitale.

Ciò al fine esplicito di permettere agli azionisti di minoranza di uscire
dall'investimento quando cambi il soggetto che controlla la società. E a quello,
appena dissimulato, di bloccare un'operazione considerata nociva per TI e per il
Paese. Chi condivide il primo obiettivo e comprende il secondo potrà, pur senza
la pretesa di detenere verità rivelate, instillare dubbi in così vasto consenso,
segnalando i rischi di grandi scelte nate su casi singoli.

Intervenire su un'operazione in corso non invita a investire in Italia, ma
accettiamo il (friabile) argomento che si è ancora in fase iniziale. Un decreto
legge sarebbe però privo delle indispensabili necessità e urgenza, se non
richiamando apertamente l'operazione TI.

Dal '92 al '98 abbiamo avuto l'obbligo di Opa per chi acquisiva il controllo di
una quotata; l'esperienza portò Consob a sostenere nella commissione Draghi (cui
chi scrive ebbe l'onore di partecipare) una soglia fissata al 30%.

Certo, si può cambiare idea se argomenti solidi inducono a farlo, ma non è
questo il caso. È vero, una soglia fissa induce gli operatori a collocarsi
subito sotto per eluderla; meno ovvie, ma già viste, sono le conseguenze di una
soglia individuata caso per caso.

La prima è l'incertezza: chi progetta un'operazione, non sapendo se sarà poi
soggetto all'Opa, coinvolgerà Consob nel disegno degli accordi, per renderli
accettabili dalle norme così da ridurre i rischi. Ciò carica responsabilità e
oneri di prova su una Consob che (con l'organo collegiale purtroppo ridotto a
tre membri) potrebbe non reggere al compito; in regime di «Tar-crazia», infatti,
i ricorsi sarebbero garantiti, con tanti saluti alla certezza del diritto. Se
proprio si volesse seguire la mozione, ogni incertezza andrebbe rimossa legando
strettamente l'obbligo di Opa alla nomina della maggioranza del consiglio
d'amministrazione.

Anche a trascurare temi tecnici (come valutare, ad esempio, il controllo
acquisito con il solo esercizio dei diritti d'opzione su un aumento di
capitale?), la legge delle conseguenze impreviste è in agguato: ammettiamo che
la mozione diventi legge e Telefonica cerchi i soldi per l'Opa. Se intanto i
Fossati radunassero un 25%, svanirebbe il controllo di Telco e, come nuovi
controllanti, sarebbero essi tenuti all'Opa, il che li dissuaderebbe dal
provarci.

Eccoci al maggior difetto della proposta: aumentando l'onere per chi voglia
sottrarre ad altri il controllo di fatto, lo si scoraggia. Se chi lo fa deve
lanciare un'Opa sul 100% l'operazione diviene molto più onerosa, quindi meno
probabile.

Per Mucchetti (Il Sole 24 Ore di ieri) la soglia fissa giova solo alla finanza:
come se essa non guadagnasse organizzando i grandi debiti necessari a sostenere
un'Opa sul 100%. A chi scrive pare invece che la proposta, a dispetto delle
intenzioni, rischi di incatenare gli stakeholder e gli investitori diffusi -
spesso la vera maggioranza - ad una minoranza del capitale organizzata e
prepotente, che trova in quei buoni propositi il catenaccio ideale.

Da un lato sta il cambiamento, dall'altro l'ingessamento degli assetti
proprietari: tutto bene se pensiamo che le nostre imprese siano ben gestite
nell'interesse di tutti e poco sia da cambiare, ma tale non è certo il pensiero
di Mucchetti e di molti firmatari. La cartina di tornasole sarà la reazione di
Confindustria alla proposta: scommettiamo che (magari con l'aggiunta di una
pillola avvelenata come l'Opa parziale per chi insidi il controllo, già prevista
dalla legge del '92) sarà positiva?

© RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             393 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

Piazza Affari, biennio da record Ma tra i big resta fanalino di coda;
Mediobanca Tra le maggiori Borse mondiali dal 2002 solo Milano è in perdita

BYLINE: Sergio Bocconi

SECTION: ECONOMIA; Pag. 29

LENGTH: 606 parole


Dopo la grande crisi, Piazza Affari ha recuperato un po' di terreno: chi ha
investito a inizio gennaio 2012, a metà ottobre ha portato a casa un guadagno
pari al 26,1% e due terzi dei titoli ha segnato una variazione di prezzo
positiva. Però la Borsa italiana è la sola, fra i principali mercati mondiali, a
restare in «rosso» nell'ultimo decennio: il nostro indice da fine 2002 ha perso
il 5,6%, mentre le variazioni degli altri indici generali sono positive. Anche
per questa ragione Piazza Affari continua a perdere quota nella classifica dei
mercati: a fine giugno di quest'anno era scesa per capitalizzazione complessiva
dal ventesimo al posto numero 23, superata da listini emergenti come Messico,
Malesia e Indonesia. Probabilmente il recupero successivo ha portato a
rimescolare le posizioni di coda, ma un dato è certo: nel 2002 il nostro mercato
azionario era il nono al mondo, a fine 2003 il decimo e poi è scivolato
continuamente perdendo posizioni.

Come sempre l'analisi realizzata dall'Ufficio studi di Mediobanca nel rapporto
«Indici e dati» ha un orizzonte di lungo periodo e da questa prospettiva il
nostro listino è sempre meno rappresentativo in termini internazionali e anche
solo della nostra realtà economica, visto che il suo peso sul Pil è pari oggi al
28%, ben lontano dal 70% del Duemila ma anche dal 52,8% del 2007, valore che va
considerato con attenzione perché per tutte le altre principali piazze
borsistiche mondiali è superiore al 50%.

E non appare di grande conforto il fatto che un investimento realizzato a fine
2012 in Borsa presenti un rendimento annuo del 28,8% contro il 2,88% dei Bot:
negli ultimi 18 anni le azioni hanno reso in media di più in otto casi, e non
sempre è possibile determinare se il surplus abbia compensato il risparmiatore
per il maggior rischio assunto, rispetto ai titoli di Stato risk free .

Sulla perdita di capitalizzazione della nostra Borsa ha influito in modo
determinante il calo dei prezzi dei titoli bancari. A inizio 2007 il listino
«valeva» complessivamente 769,5 miliardi e i titoli degli istituti di credito
247,9 miliardi: il peso delle banche era pari dunque al 32,2%, contro quello
degli industriali che superava di poco il 58%. a giugno 2013, gli istituti
capitalizzano 61 miliardi e pesano per il 17,5%, mentre le imprese con 261
miliardi rappresentano il 74% del listino. E proprio le banche sono teoricamente
le prede più «appetibili»: valgono in Borsa più o meno come il loro capitale
netto.

E dire che proprio gli aumenti di capitale degli istituti hanno contribuito a
far «risalire» la raccolta nel 2012 a 10,5 miliardi, quota lontana dai 17,5
toccati nel 2009, che comprendevano però la maxi operazione dell'Enel (8
miliardi). Aumenti, quelli degli istituti, per così dire soprattutto
«emergenziali»: in Borsa per la verità affluiscono pochi capitali attraverso
aumenti, emissioni e quotazioni, mentre sono sempre stati elevati i dividendi.
Così, in dieci anni sono defluiti circa 170 miliardi, pari al 40% della
capitalizzazione complessiva attuale. E l'uscita avrebbe sfiorato i 200 miliardi
senza gli interventi necessari sugli istituti di credito. Piazza Affari resta
poco «attraente», come del resto dimostrano le nuove quotazioni: dal 1998, anno
di privatizzazione della borsa, il saldo netto fra ingressi e delisting e pari a
zero. E su 188 uscite dal listino registrate fra il Duemila e il 2013, nella
metà dei casi la permanenza in Borsa è stata inferiore ai 10 anni, e nel 42% non
ha superato i tre. Le ragioni? Un tempo prevalevano le Opa di riacquisto. Oggi
almeno un caso su cinque di delisting è attribuibile alla crisi.

© RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             394 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

Causa Fonsai, Ligresti si difende e accusa tutti;
Il caso «La compagnia se la prende con noi, ruolo centrale di Mediobanca e
Unicredit»

BYLINE: Fabrizio Massaro

SECTION: ECONOMIA; Pag. 33

LENGTH: 794 parole



HIGHLIGHT: Il giudice si riserva di decidere sul sequestro da 245 milioni


MILANO - Lo scontro al Tribunale civile di Milano tra nuova Fonsai controllata
da Unipol e la famiglia Ligresti sul sequestro di 245 milioni dovrà attendere
ancora per la decisione del giudice: il tribunale si è preso del tempo prima di
pronunciarsi sulla richiesta di Fonsai di congelare i beni dei Ligresti, come
misura precauzionale nell'ambito della più ampia azione di responsabilità che il
gruppo assicurativo ha promosso contro gli ex azionisti di controllo. Ma nel
procedimento cautelare sono già state schierate le armi: in particolare i
Ligresti, chiedendo di considerare la causa «lite temeraria», hanno usato come
argomenti forti, secondo la loro impostazione, la «manleva» che doveva
proteggere l'ingegnere e i suoi tre figli da eventuali richieste di danni, e
l'ormai famoso «papello», cioè il documento firmato da Salvatore Ligresti e
siglato «per presa visione» dall'amministratore delegato di Mediobanca, Alberto
Nagel, con le richieste economiche (45 milioni) e non (auto, segretarie,
villaggi vacanze) pretese per lasciare campo libero a Unipol nel gruppo
Premafin-Fonsai. Pretese contestate dal legale del gruppo, Franco Bonelli:
intanto la manleva non era più in piedi perché sostituita con un'altra votata
dalla stessa Premafin; e poi perché «definire contratto il pezzo di carta
corrispondente al "papello" è già un'impresa titanica».

Nelle loro memorie, i legali dei Ligresti - Marco Salamone per Salvatore, Luca
D'Ambrosio per Jonella, Marco Saverio Spolidoro per Giulia Maria (Paolo non è
oggetto della richiesta di sequestro perché all'estero) - hanno utilizzato
diversi argomenti. Innanzitutto hanno contestato la linea di Fonsai di non
citare anche Mediobanca e Unicredit, cioè le banche che avrebbero «eterodiretto»
Fonsai per anni. I due istituti sarebbero state «graziate» e Unipol avrebbe
scelto di fare causa solo ad alcuni ex amministratori «accuratamente selezionati
per tener fuori alcuni "amici" dal più vasto mazzo di potenziali responsabili,
al solo scopo plausibile di "punire esemplarmente" chi si sia caduto in
disgrazia dopo aver asseritamente goduto di privilegi che solo ex post (nel caso
di specie dopo decenni) chi avrebbe avuto il potere e il dovere di reagire ora
denuncia con apparente scandalo». Inoltre citano le nomine di Carlo Ciani e, da
ultimo, di Piergiorgio Peluso (sottolineando che è figlio del ministro della
Giustizia, Annamaria Cancellieri), come indicate e promosse da Mediobanca e
Unicredit. Tesi respinte decisamente dalle due banche e anche dallo stesso
Peluso nei verbali davanti al tribunale di Torino, sostenendo di essere stato
chiamato dallo stesso Ligresti. E citano il patteggiamento di Giulia a 2 anni e
8 mesi per falso in bilancio come esempio di ammissione di responsabilità.

Altro punto in discussione è la manleva. Venne concessa il 29 gennaio 2012 e poi
riscritta il 26 giugno dopo che la Consob stabilì che con quella clausola non ci
sarebbe stato esonero dall'opa su Premafin e Fonsai. Ma i Ligresti sostengono
che quella garanzia è comunque valida, sia perché la Consob «non l'ha mai
ritenuta nulla né ha mai imposto che venisse revocata», sia perché secondo i
Ligresti sarebbe stata modificata in modo inefficace. Tesi invece contestata da
Fonsai, visto che fu la stessa Premafin a concordare con Unipol quelle
modifiche.

La difesa dei Ligresti sostiene poi che non serve sequestrare i beni della
famiglia, in quanto non solo non si sta tentando di occultarli ma addirittura
tra essi andrebbe considerato anche il credito di 45 milioni vantato con il
«papello». Ma quel documento non può obbligare Fonsai o Unipol, è la replica
della compagnia, né Mediobanca o Unicredit. Come spiegano fonti legali vicine al
gruppo, «non è un accordo, ma un promemoria di richieste rivolto a tutti i
soggetti citati nella lettera, e dunque non si tratta di una buonuscita ma del
prezzo richiesto per la vendita del 30% di Premafin, sulla base però di
un'ipotesi di operazione non più attuale all'epoca dei fatti». Insomma, una
carta vecchia e senza valore.

fmassaro@corriere.it

© RIPRODUZIONE RISERVATA

Il passaggio di mano

Travolta dagli ammanchi nel patrimonio, a fine 2011 la Fonsai controllata dalla
Premafin della famiglia Ligresti deve passare di mano. Si afferma la proposta di
Unipol di rilevare Premafin e Fonsai.

I Ligresti resistono

Per cedere le quote i Ligresti pretesero circa 45 milioni in varie forme ma la
Consob impose il trattamento paritario di tutti i soci Premafin, pena l'obbligo
di opa. Ma Ligresti si fece siglare da Alberto Nagel (Mediobanca) il «papello»
in cui rivendicava quelle richieste. La nuova Fonsai ha intanto promosso una
causa per danni contro la vecchia gestione Ligresti chiedendo un sequestro per
245 milioni (nella foto Paolo, Jonella, Salvatore e Giulia Ligresti )

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             395 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

Ei Towers, Falciai vende il 7,53%;
Il collocamento

SECTION: ECONOMIA; Pag. 35

LENGTH: 114 parole


Alessandro Falciai si prepara a uscire da Ei Towers, la società dei ripetitori
da lui fondata sotto il nome di Dmt e venduta alla Elettronica Industriale della
famiglia Berlusconi (che ora la controlla con una quota del 65%). Le banche
incaricate hanno venduto ieri 2.128.882 azioni ordinarie, pari al 7,53% del
capitale di Ei Towers possedute da Millenium Partecipazioni, la cassaforte di
Falciai a cui faceva capo il 9,3%. Sulle azioni residue è stato sottoscritto un
lock-up di 60 giorni. La cessione, realizzata attraverso un accelerated
bookbuilding da Mediobanca e UniCredit, è stata completata con successo e con
richieste 5 volte superiori all'offerta.

© RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             396 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

salgono Pirelli e Mediaset StMicro in frenata

BYLINE: GIACOMO FERRARI

SECTION: ECONOMIA; Pag. 37

LENGTH: 196 parole


Il dato sull'occupazione Usa, meno positivo del previsto, non è tale da produrre
cambiamenti a breve nella politica monetaria della Fed. Per questo subito dopo
l'annuncio le Borse hanno virato in positivo, anche se a fine seduta il
progresso si è un po' ridimensionato. Da parte sua Piazza Affari ha mantenuto un
buon vantaggio, con l'indice Ftse-Mib che ha chiuso a +0,57%, seconda migliore
performance in Europa dopo quella del londinese Ftse 100 (+0,62%). Gli acquisti
si sono indirizzati prevalentemente verso i settori industriali, mentre le
banche hanno corso meno, nonostante la stabilità dello spread Bund-Btp, fermo a
232 punti base. Nel paniere delle blue-chips spicca soprattutto il balzo di
World Duty Free (+7,62%), la società nata dallo spinoff di Autogrill , ma è
cresciuta anche Pirelli (+4,61%) nella prospettiva di un eventuale scioglimento
del patto di sindacato. Ancora in rialzo Mediaset (+3,25%) e rimbalzo per Fiat
(+2,95%) e Tod's (+2,32%). In calo significativo soltanto StMicroelectronics
(-1,69%) dopo la trimestrale deludente di Texas Instruments e Telecom Italia
(-1,22%) sull'ipotesi di congelamento dello scorporo della rete.

© RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             397 of 2985 DOCUMENTS



                          Corriere della Sera (Italy)

                           23 ottobre 2013 mercoledì
                               NAZIONALE Edizione

Il vizio italiano di fare leggi caso per caso;
Telecom

BYLINE: SALVATORE BRAGANTINI

SECTION: IDEE & OPINIONI; Pag. 42

LENGTH: 879 parole


Telecom Italia (TI), con margini ancora alti ma grandi debiti, non è cosa per
azionisti deboli quali Banca Intesa, Generali e Mediobanca. Il controllo di TI
tramite la finanziaria Telco gli scottava in mano

e lo cedono alla spagnola Telefonica. Questa però non pensa a svilupparla
investendo anche in Italia, ma a spolparlapro domo suain America Latina.
Telefonica, che a debiti sta già bene del suo, è il padrone sbagliato: esclude
l'aumento di capitale che (insieme a una strategia chiara) serve a TI e vuole
ridurne i debiti spartendosene le spoglie con altri gestori grazie ad accordi di
cartello.

È giusto opporsi all'operazione non per l'italianità della società, ma perché
un'impresa importante nel depresso panorama nazionale non va mutilata. Lo
strumento giusto sono le regole per approvare le operazioni fra parti correlate
(quelle fatte tra persone o aziende potenzialmente in conflitto di interesse,
ndr); l'han capito i Fossati, detentori del 5% delle azioni.

Il controllo di TI cambierà di nuovo senza che a tutti gli azionisti sia stata
fatta un'offerta pubblica di acquisto (Opa); ciò perché la quota Telco sul
capitale ordinario è del 22%, meno della soglia del 30% oltre la quale il Testo
Unico della Finanza (Tuf), partorito nel '98 dalla commissione guidata dal
direttore generale del Tesoro, Mario Draghi, impone l'Opa.

Per bloccare l'esecuzione dell'operazione, ancora in fase iniziale, uno
schieramento di senatori di tutti i gruppi ha approvato una mozione (primi
firmatari Massimo Mucchetti, del Pd, e Altero Matteoli, Pdl, presidenti delle
commissioni Industria e Lavori pubblici) per chiedere al governo un decreto
legge che obblighi all'Opa chi assuma il controllo di fatto di una quotata, pur
con meno del 30% del capitale.

Ciò al fine esplicito di permettere agli azionisti di minoranza di uscire
dall'investimento quando cambi il soggetto che controlla la società. E a quello,
appena dissimulato, di bloccare un'operazione considerata nociva per TI e per il
Paese. Chi condivide il primo obiettivo e comprende il secondo potrà, pur senza
la pretesa di detenere verità rivelate, instillare dubbi in così vasto consenso,
segnalando i rischi di grandi scelte nate su casi singoli.

Intervenire su un'operazione in corso non invita a investire in Italia, ma
accettiamo il (friabile) argomento che si è ancora in fase iniziale. Un decreto
legge sarebbe però privo delle indispensabili necessità e urgenza, se non
richiamando apertamente l'operazione TI.

Dal '92 al '98 abbiamo avuto l'obbligo di Opa per chi acquisiva il controllo di
una quotata; l'esperienza portò Consob a sostenere nella commissione Draghi (cui
chi scrive ebbe l'onore di partecipare) una soglia fissata al 30%.

Certo, si può cambiare idea se argomenti solidi inducono a farlo, ma non è
questo il caso. È vero, una soglia fissa induce gli operatori a collocarsi
subito sotto per eluderla; meno ovvie, ma già viste, sono le conseguenze di una
soglia individuata caso per caso.

La prima è l'incertezza: chi progetta un'operazione, non sapendo se sarà poi
soggetto all'Opa, coinvolgerà Consob nel disegno degli accordi, per renderli
accettabili dalle norme così da ridurre i rischi. Ciò carica responsabilità e
oneri di prova su una Consob che (con l'organo collegiale purtroppo ridotto a
tre membri) potrebbe non reggere al compito; in regime di «Tar-crazia», infatti,
i ricorsi sarebbero garantiti, con tanti saluti alla certezza del diritto. Se
proprio si volesse seguire la mozione, ogni incertezza andrebbe rimossa legando
strettamente l'obbligo di Opa alla nomina della maggioranza del consiglio
d'amministrazione.

Anche a trascurare temi tecnici (come valutare, ad esempio, il controllo
acquisito con il solo esercizio dei diritti d'opzione su un aumento di
capitale?), la legge delle conseguenze impreviste è in agguato: ammettiamo che
la mozione diventi legge e Telefonica cerchi i soldi per l'Opa. Se intanto i
Fossati radunassero un 25%, svanirebbe il controllo di Telco e, come nuovi
controllanti, sarebbero essi tenuti all'Opa, il che li dissuaderebbe dal
provarci.

Eccoci al maggior difetto della proposta: aumentando l'onere per chi voglia
sottrarre ad altri il controllo di fatto, lo si scoraggia. Se chi lo fa deve
lanciare un'Opa sul 100% l'operazione diviene molto più onerosa, quindi meno
probabile.

Per Mucchetti (Il Sole 24 Ore di ieri) la soglia fissa giova solo alla finanza:
come se essa non guadagnasse organizzando i grandi debiti necessari a sostenere
un'Opa sul 100%. A chi scrive pare invece che la proposta, a dispetto delle
intenzioni, rischi di incatenare gli stakeholder e gli investitori diffusi -
spesso la vera maggioranza - ad una minoranza del capitale organizzata e
prepotente, che trova in quei buoni propositi il catenaccio ideale.

Da un lato sta il cambiamento, dall'altro l'ingessamento degli assetti
proprietari: tutto bene se pensiamo che le nostre imprese siano ben gestite
nell'interesse di tutti e poco sia da cambiare, ma tale non è certo il pensiero
di Mucchetti e di molti firmatari. La cartina di tornasole sarà la reazione di
Confindustria alla proposta: scommettiamo che (magari con l'aggiunta di una
pillola avvelenata come l'Opa parziale per chi insidi il controllo, già prevista
dalla legge del '92) sarà positiva?

© RIPRODUZIONE RISERVATA

LOAD-DATE: October 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             398 of 2985 DOCUMENTS



                          Corriere della Sera (Italy)

                            22 ottobre 2013 martedì
                               NAZIONALE Edizione

«Auto, aiuti all'ambiente però niente rottamazione»;
Zanonato

SECTION: PRIMO PIANO; Pag. 2

LENGTH: 158 parole


L'incontro con Fiat e i rappresentanti delle altre case estere è fissato per
giovedì, ma il ministro dello Sviluppo economico Flavio Zanonato, tira subito il
freno a mano: «Il settore auto è in difficoltà, c'è una contrazione del mercato,
vediamo quali misure possiamo adottare per farlo ripartire. Ma non ci saranno
nuovi incentivi alla rottamazione». Quello che sta pensando il governo sarebbe
più un'operazione di sistema per le vetture rispettose dell'ambiente. «Pensiamo
più a interventi che aiutano il campo della trazione alternativa come metano,
elettrico e ibrido - ha confermato il ministro interpellato sull'incontro di
giovedì in programma al ministero dello Sviluppo economico con Fiat e gli altri
produttori - procediamo per step, cercheremo di capire quali sono le loro
difficoltà, visto che quest'anno chiuderanno con circa 1,3 milioni di auto
vendute» contro i

livelli degli oltre 2 milioni degli anni passati.

© RIPRODUZIONE RISERVATA

LOAD-DATE: October 22, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             399 of 2985 DOCUMENTS



                          Corriere della Sera (Italy)

                            22 ottobre 2013 martedì
                               NAZIONALE Edizione

Pirelli, Pedersoli sente i soci per la fine del patto;
La Bicocca

BYLINE: Federico De Rosa

SECTION: ECONOMIA; Pag. 33

LENGTH: 284 parole



HIGHLIGHT: Nel board Sposito e Fiorentino al posto di Vittorio Malacalza e
Giulia Ligresti


Pirelli accelera lo scioglimento del patto di sindacato che vincola il 31,5% del
capitale del gruppo della Bicocca. Il direttivo dell'accorso, che si è riunito
ieri, ha dato mandato all'avvocato Alessandro Pedersoli di verificare con i
pattisti la disponibilità a sciogliere l'accordo in anticipo rispetto alla
scadenza del 15 aprile 2014. L'accordo è formato da Camfin, Mediobanca,
Generali; Edizione, FonSai, Intesa Sanpaolo, Sinpar e Massimo Moratti. La
decisione di anticipare la scadenza sarebbe conseguenza del riassetto della
filiera di controllo della Pirelli che Marco Tronchetti Provera sta portando
avanti insieme a Clessidra, Unicredit e Intesa Sanpaolo. L'obiettivo è quello di
dare all'azionariato della Bicocca un assetto da public company. L'Opa su
Camfin, primo passo della manovra di riassetto che prevede adesso il delisting
della cassaforte della Bicocca e quindi l'accorciamento della catena di comando,
è andata già a segno facendo il tutto esaurito. E ieri c'è stato un altro passo
avanti con la cooptazione nel board Pirelli di Claudio Sposito, patron del fondo
Clessidra, e Paolo Fiorentino, vicedirettore generale di Unicredit. I due
ingressi non sono direttamente legati al riassetto ma sono avvenuti a causa
delle dimissioni di Vittorio Malacalza e di Giulia Maria Ligresti. Resta ancora
vacante il posto lasciato libero la scorsa settimana da Carlo Salvatori.

«Nei progetti che abbiamo c'è anche quello di portare a termine il patto di
sindacato e di concordare magari di non rinnovarlo» ha commentato ieri
Tronchetti aggiungendo che «entro l'anno si dovrà semplificare tutta la
struttura, l'obiettivo è che ci sia una società e basta» a monte di Pirelli.

© RIPRODUZIONE RISERVATA

LOAD-DATE: October 22, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             400 of 2985 DOCUMENTS



                          Corriere della Sera (Italy)

                             21 ottobre 2013 lunedì

Detroit, ripartire con la spinta;
Bilanci Dall'Alfa a General Motors, la lunga serie di aiuti pubblici

BYLINE: DANIELE SPARISCI

SECTION: CORRIERECONOMIA; Pag. 10

LENGTH: 619 parole



HIGHLIGHT: Industria rilanciata e molti posti di lavoro sono tornati Difficile
però che lo Stato rientri degli 80 miliardi spesi


M ettersi al volante quando le cose si mettono male. Lo Stato che diventa
pilota. Soldi pubblici a difesa di un'industria, quella dell'automobile, che
genera migliaia di posti di lavoro e un indotto miliardario.

E' successo in passato, succederà di nuovo. In tutti i paesi. Dall'Alfa Romeo
finita alla Fiat con la mano dell'Iri, agli interventi del governo francese a
favore del gruppo Psa (Peugeot-Citroën), ai salvataggi in grande stile di
General Motors e Chrysler. La storia dell'automobile è lastricata da «aiutini»
statali.

Quando chiude una fabbrica, le ripercussioni sul territorio intorno sono quasi
sempre devastanti, nessuna altra attività industriale è in grado di riassorbire
tanto personale. In America poi dove il welfare non esiste, le ferite lasciate
dalla de-industrializzazione si possono toccare con mano. Basta farsi un giro a
Detroit per scoprire carcasse di stabilimenti che un tempo sfornavano migliaia
di automobili al giorno. Bastano 21 mila dollari per comprare l'ex sito della
Packard chiuso dalla metà degli anni '50 che si estende su un'area di un milione
di metri quadrati, oggi in rovina, Con la stessa cifra a Milano non si prende
nemmeno un garage. L'asta comunque non si è ancora conclusa: speculatori
immobiliari disposti a rischiare su una città in bancarotta (e a pagare le tasse
di proprietà sull'immenso complesso) non se ne trovano.

Alla periferia di Parigi sorge la fabbrica di Aulnay, grande serbatoio
lavorativo per la banlieue della capitale. Peugeot la chiuderà l'anno prossimo.
Per contenere l'impatto degli esuberi, molti lavoratori saranno re-inseriti
grazie a programmi sociali. Alcuni di loro stanno sostenendo corsi per guidare
autobus e metropolitane. Quella francese è uno dei pochi stabilimenti ad
arrestarsi in Europa. Da quando è iniziata la crisi nel 2008, le chiusure non
sono state molte: la Fiat ha fermato Termini Imerese, Ford farà lo stesso a Genk
e Southampton, in Germania la fabbrica Opel di Bochum smetterà di produrre
automobili dal 2016. E poi ci sono casi meno famosi, come l'impianto Saab in
Svezia, travolto dal fallimento del marchio.

Ma restano ancora troppe fabbriche per un mercato dimezzato, se è vero come
dicono gli analisti che la maggior parte opera in perdita a causa dell'eccesso
di capacità produttiva. Qualche segnale di speranza è arrivato dalle vendite di
settembre: dopo mesi di crolli e qualche «rimbalzo» tecnico, il mercato è
tornato a crescere in modo convincente del 5,4%. Non sarà ancora ripresa, ma è
più di una di una speranza. Negli Stati Uniti la ripartenza è ormai un dato di
fatto: i Big Three macinano profitti, le immatricolazioni tornano lentamente ai
livelli pre-crisi. Le ultime «tracce» del «Bail-out» stanno scomparendo: il
Tesoro americano ha ridotto la partecipazione in General Motors al 7,3% vendendo
altre azioni e conta di uscirne definitivamente entro marzo. Allora il
produttore potrà iniziare a distribuire dividendi agli azionisti e allentare i
vincoli sugli stipendi e i benefit dei manager. Dopo la bancarotta, lo Stato era
arrivato a controllarne il 60% pompando nella casse di Detroit quasi 50 miliardi
di dollari. Non li recupererà tutti, come non rientrerà mai dell'intera somma
(oltre 80 miliardi) stanziata per evitare il collasso dell'industria dell'auto
casalinga.

Ma la catastrofe sociale è stata scongiurata e a quattro anni di distanza ora le
fabbriche lavorano a pieno regime su tre turni, entro il 2016 nel settore
saranno creati 90 mila nuovi posti di lavoro. Senza una cura radicale - la
capacità produttiva si è ridotta di 4 milioni di veicoli l'anno osserva uno
studio del Center for Automotive Research del Michigan - tutto questo non
sarebbe stato possibile.

RIPRODUZIONE RISERVATA

LOAD-DATE: October 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             401 of 2985 DOCUMENTS



                          Corriere della Sera (Italy)

                            20 ottobre 2013 domenica
                               NAZIONALE Edizione

Crisi dell'auto, le parti sociali s'incontrano il 24 ottobre;
Il tavolo

BYLINE: Fabio Savelli

SECTION: ECONOMIA; Pag. 31

LENGTH: 183 parole


MILANO - La strategia di rilancio passa per una data - a questo punto - da
segnare in rosso: giovedì 24 ottobre. Ha detto ieri il ministro allo Sviluppo
Economico Flavio Zanonato, che il tavolo per l'automotive si terrà proprio quel
giorno: «Ci sarà anche Fiat, ci ha assicurato la sua presenza». Così dovrebbe
essere stata finalmente elaborata una precisa road map per dare ossigeno a un
settore con il fiatone a causa di una domanda domestica in fortissima
contrazione. La prima riunione avrebbe dovuto tenersi ai primi di settembre. Sui
motivi del rinvio il ministro si è limitato a dire: «Abbiamo dovuto aspettare»,
ma è implicito il riferimento alla complessa dialettica tra il Lingotto e i
metalmeccanici della Cgil sul modello Pomigliano e la richiesta di una legge
sulla rappresentanza sindacale (chiesta da Fiat). Al netto delle diatribe
sindacali restano negli occhi i dati dell'emergenza (è il quarantesimo mese in
negativo per la vendita di auto nel nostro Paese). Da qui anche l'annullamento
della 38ma edizione del Motor Show di Bologna prevista per metà dicembre.

© RIPRODUZIONE RISERVATA

LOAD-DATE: October 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             402 of 2985 DOCUMENTS



                          Corriere della Sera (Italy)

                            20 ottobre 2013 domenica
                               NAZIONALE Edizione

Fiat, da Modena a Grugliasco più export dagli impianti italiani;
Il Lingotto Entro fine anno il gruppo al 100% in Vm Motori. Conto alla rovescia
per la produzione dei Suv a Melfi e Mirafiori

BYLINE: Bianca Carretto

SECTION: ECONOMIA; Pag. 31

LENGTH: 558 parole



HIGHLIGHT: Crescono gli ordini per Maserati nei primi nove mesi


Nei primi nove mesi la Maserati ha raccolto 22.500 ordini, 9.900 sono per la
berlina Quattroporte, 7.900 della sorella più piccola Ghibli e 4.700 tra
GranTurismo e GranCabrio. «Gli investimenti cominciano a dare frutti», ha
dichiarato Harald Wester, amministratore delegato della casa del Tridente che,
nel 2012 aveva venduto solo 6.290 vetture.

Sergio Marchionne, nel 2010 aveva deciso di investire 1,5 miliardi - per il
periodo 2011-2014 - su Maserati, con l'obiettivo di arrivare a 50 mila
immatricolazioni nel 2015, tutte vetture prodotte in Italia. Gli stabilimenti
coinvolti sono quello storico di Modena, a cui si è aggiunto quello di
Grugliasco, dove oltre 1500 persone erano senza lavoro, dopo la crisi che aveva
coinvolto la carrozzeria Bertone. Oggi tutte le maestranze sono state richiamate
e saranno integrate da altre 500 assunzioni, a regime, si produrranno 3.000
vetture al mese.

Marchionne ha deciso di utilizzare anche Mirafiori, altra fabbrica agonizzante,
per produrre il suv Maserati Levante (circa 20 mila pezzi all'anno), a cui si
potrebbe aggiungere un nuovo coupé, a due posti, che potrebbe chiamarsi Gran
Sport.

L'alto di gamma made in Italy, rifiorito grazie all'esportazione in aree
ricettive - Nord America, Medio Oriente e Cina - si espande anche in Europa, a
dispetto della congiuntura, dove si manifesta un interesse superiore alle
attese, grazie al motore diesel da 250 o 275 cavalli, per la prima volta montato
sulle Maserati.

Il successo del Tridente coinvolge anche l'Alfa Romeo 4C (assemblata nello
stabilimento di Modena), che sarà distribuita, negli Stati Uniti,attraverso le
concessionarie Maserati e che ha fatto dire, nei giorni scorsi, al sindaco di
Modena, Giorgio Pighi «per far si che la Maserati rimanga nella nostra città
siamo disposti a tutto, se ci chiedessero anche le ex fonderie, saremmo disposti
a dargliele».

Un altro impianto, quello di Melfi, ha iniziato il conto alla rovescia: nel 2014
prenderà il via la produzione del suv, conosciuto come 500X, realizzato sia con
marchio Fiat che Jeep, i prototipi camuffati delle crossover compatte circolano
già in Italia ed in Usa, per effettuare i test di qualità.

Gli investimenti di Fiat nel nostro Paese sono «un atto di coraggio contro il
declino, un gesto di fiducia verso il futuro - ha ribadito Marchionne - avviamo
nuove produzioni nei nostri stabilimenti italiani, destinate a servire i mercati
di tutto il mondo».

Entro la fine dell'anno, il Lingotto acquisterà la totalità delle quote della VM
Motori di Cento, in provincia di Ferrara, con 1.150 dipendenti. Attualmente Fiat
ha una partecipazione del 50%, l'altra metà è nelle mani di General Motors che
ha deciso di cederla. Questa fabbrica sarà, nel puzzle del riassetto produttivo
del Lingotto, in Italia, un tassello decisivo, VM dovrà assicurare i propulsori
sportivi per le auto premium anche per Chrysler, vendute globalmente. I diesel
iniziano ad attirare l'attenzione della clientela Usa, la Jeep Grand Cherokee e
il pickup Ram 1500 sono disponibili con i motori turbo compressi di VM.
L'integrazione tra Fiat e Chrysler ha dato un nuovo slancio anche all'impianto
di Atessa, in Abruzzo, dove si costruisce il Fiat Ducato,che fornisce componenti
al suo gemello di Saltillo in Messico, dove nasce un furgone Ram ProMaster,
simile al Ducato, per il mercato americano.

© RIPRODUZIONE RISERVATA

LOAD-DATE: October 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             403 of 2985 DOCUMENTS



                          Corriere della Sera (Italy)

                             19 ottobre 2013 sabato
                                MILANO Edizione

Matteo cambia e va al Cambio;
Ingrandimenti

BYLINE: Roberta Schira

SECTION: CRONACA MILANO; Pag. 11

LENGTH: 94 parole


Sembra un gioco di parole: Matteo Baronetto, fedelissimo di Carlo Cracco da ben
18 anni, cambia cucina: lascia Milano e va al Cambio di Torino, il
blasonatissimo locale preferito da Cavour. Figlio di operai Fiat, Baronetto
diventa chef cuoco quasi casualmente per poi dimostrarsi bravissimo, tanto che
Cracco ne fa il suo alter ego. Ma tutto finisce nella vita, e questo sembra un
divorzio consensuale: ciascuno continuerà la propria strada, forte di una
convivenza ai fornelli che ci ha regalato piatti immortali. Come direbbe Freud:
uccidi il padre e diventi grande.

LOAD-DATE: October 19, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             404 of 2985 DOCUMENTS



                          Corriere della Sera (Italy)

                             19 ottobre 2013 sabato
                               NAZIONALE Edizione

Salgono Atlantia e Bper Recupera Finmeccanica;
Piazza Affari

BYLINE: GIACOMO FERRARI

SECTION: ECONOMIA; Pag. 55

LENGTH: 190 parole


La settimana borsistica termina in bellezza in Europa, anche se soltanto il
francese Cac 40 ha superato il punto percentuale di incremento. Rialzi meno
evidenti per gli altri indici, compreso il Ftse-Mib di Piazza Affari, cresciuto
dello 0,38%. I mercati stanno ancora cercando un punto di equilibrio, ma la fase
attuale è considerata di stabilizzazione, con una prevalenza di ottimismo nel
breve periodo. Sul listino italiano è proseguita la corsa di Autogrill , che ha
messo a segno un nuovo rialzo del 3,91%, migliore performance fra i titoli che
compongono l'indice principale. Il titolo ha così raggiunto nuovi massimi dal
settembre 2007 e proprio ieri ha incassato il giudizio positivo di
Kepler-Cheuvreux. Ancora acquistate le Telecom Italia (+3,46%). Distanziate,
invece, Finmeccanica (+1,87%), Atlantia (+1,76%) e Banca Popolare dell'Emilia
Romagna (+1,44%). Ai massimi storici, nel segmento Star, Interpump (+3,87%)
promossa da Mediobanca , mentre fra i minori balzo di As Roma (+12,70%). Sul
fronte dei ribassi spicca infine Monte Paschi (-3,93%) sull'ipotesi di cessione
di quote da parte della Fondazione.

© RIPRODUZIONE RISERVATA

LOAD-DATE: October 19, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             405 of 2985 DOCUMENTS



                          Corriere della Sera (Italy)

                            18 ottobre 2013 venerdì
                               NAZIONALE Edizione

Bond Mediaset, domanda boom;
Emissione da 375 milioni

SECTION: ECONOMIA; Pag. 35

LENGTH: 96 parole


Mediaset ha collocato un prestito obbligazionario da 375 milioni di euro, con
richieste pari a 10 volte l'offerta. Il collocamento del bond «unrated», cioè
senza rating, è stato effettuato ieri presso investitori qualificati. Il bond,
quotato in Lussemburgo e con scadenza a gennaio 2019, rende il 5,125% fisso
lordo all'anno ed è stato collocato al prezzo di 99,463. L'operazione consente a
Mediaset di diversificare le fonti di finanziamento e ottimizzare le scadenze.
Banca Imi, Bnp Paribas, Mediobanca e UniCredit hanno agito come joint lead
manager.

© RIPRODUZIONE RISERVATA

LOAD-DATE: October 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             406 of 2985 DOCUMENTS



                          Corriere della Sera (Italy)

                            18 ottobre 2013 venerdì
                               NAZIONALE Edizione

Autogrill in Rally in Calo Fiat, StM e Azimut;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 201 parole


Pausa per le Borse europee dopo il balzo della vigilia dovuto all'intesa
raggiunta negli Usa sul debito pubblico. Il calo degli indici è stato in ogni
caso modesto. A Piazza Affari, per esempio, il Ftse-Mib ha ceduto lo 0,4%,
frenato soprattutto dalla flessione di Fiat (-2,28%), penalizzata dai ritardi
nel lancio della nuova Jeep Cherokee e, secondo gli analisti di Equita, da
alcuni effetti tecnici nella contabilizzazione dei rapporti di cambio. Le
vendite hanno colpito inoltre StMicroelectronics (-1,77%), Azimut Holding
(-1,3%) e Cnh Industrial (-1,04%). Sul fronte dei rialzi spicca invece Autogrill
(+2,38%), che ha annunciato il rafforzamento nel Regno Unito grazie ai contratti
per la ristorazione nelle stazioni dell'Eurotunnel e nell'aeroporto di East
Midlands. Di natura tecnica il rialzo di Salvatore Ferragamo (+2,20%),
rimbalzata dopo due sedute negative, mentre nel comparto bancario hanno chiuso
in rialzo soltanto Ubi Banca (+1,30%) e Unicredit (+0,63%) in una giornata
caratterizzata da un leggero peggioramento dello spread Bund-Btp, terminato a
233 punti base. La prospettiva di una modifica alla legge sull'Opa, infine, ha
fatto bene a Telecom Italia (+0,49%).

© RIPRODUZIONE RISERVATA

LOAD-DATE: October 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             407 of 2985 DOCUMENTS



                          Corriere della Sera (Italy)

                            18 ottobre 2013 venerdì
                               NAZIONALE Edizione

Una sola azienda per 1.500 opportunità;
Il caso Manital

BYLINE: Anna Maria Catano

SECTION: ECONOMIA; Pag. 42

LENGTH: 375 parole


Millecinquecento nuove assunzioni. In Piemonte, Sicilia e a Roma. Da qui al
2015. A dimostrazione che c'è anche un'Italia che funziona. Il gruppo Manital è
specializzato nella progettazione ed erogazione di servizi di facility
management. Una realtà imprenditoriale focalizzata sulle attività «no core» di
aziende pubbliche e private. La «manutenzione italiana». Il nome Manital infatti
deriva dall'unione di due parole: «mani» e «Italia». E nasce a Ivrea nel 1993.
Inizialmente la società si avvale di pochi dipendenti. Oggi, vent'anni dopo, ne
conta 3.000. E annovera clienti del calibro di Fiat Group, Ge Oil&Gas, Siemens,
Alstom, Banca d'Italia, Comune di Roma, Metronapoli, Consob, Ministero delle
Infrastrutture, Sogei, Anas.

Grazie a una recentissima commessa Consip, l'ufficio acquisti di Stato, un altro
salto in avanti. «L'assegnazione di quest'ultima gara è motivo per noi di grande
orgoglio», spiega il presidente nonché fondatore Graziano Cimadom, «siamo
riusciti a competere con aziende più grandi di noi e a far prevalere la
competenza e l'impegno della provincia italiana».

Nel mondo del facility management vincere una commessa significa occuparsi della
manutenzione di stabilimenti industriali o di centinaia di edifici pubblici. Di
climatizzazione, d'impianti elettrici, idrico-sanitari, elevatori, antincendio,
anti-intrusione e delle componenti edili. Mentre il «soft facility» riguarda il
settore delle pulizie, le aree verdi, portierato e reception, facchinaggio e
movimentazione interna, vigilanza e gestione posta e magazzini.

Le figure ricercate sono ingegneri, termotecnici, manutentori, pulitori. «Le
persone sono il volto dell'azienda», sottolinea Annarosa Ravà, direttore del
personale. «Eroghiamo servizi, non prodotti quindi le risorse umane sono
importantissime. E puntiamo su neolaureati e diplomati di scuole professionali
che poi formiamo internamente. Le giovani generazioni a causa della crisi
economica è come se fossero uscite da una guerra. Bisogna ridare loro fiducia e
rivalutare la manualità e i mestieri. Anche gli ingegneri devono avere
competenze pratiche». Nell'immediato sta partendo un progetto di selezione e
formazione per dieci neodiplomati, termotecnici, frigoristi, caldaisti.

© RIPRODUZIONE RISERVATA

LOAD-DATE: October 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             408 of 2985 DOCUMENTS



                          Corriere della Sera (Italy)

                            17 ottobre 2013 giovedì
                               NAZIONALE Edizione

Uccide moglie e figlia a colpi di pistola Era stato denunciato;
Abruzzo Le ha aspettate fuori dal supermercato e ha sparato

BYLINE: Francesco Alberti

SECTION: CRONACHE; Pag. 22

LENGTH: 535 parole



HIGHLIGHT: Confessa il marito, già accusato di stupro La famiglia La coppia
originaria del Kosovo aveva messo al mondo sette bambini poi si era separata
Dalla Germania Veli Selmanaj per commettere il delitto è tornato dalla Germania
dove aveva trovato lavoro


L'hanno visto bere una sambuca al bar e poi dirigersi verso l'uscita del paese.
Qualche minuto dopo, si sono sentiti alcuni colpi d'arma da fuoco provenire
dalla zona del supermercato Todis. Grida. E un gran correre di gente. I primi ad
accorgersi dei due cadaveri sono stati alcuni dipendenti del supermercato.
Sull'asfalto, in una pozza di sangue, tra sacchetti della spesa sparsi ovunque,
due donne: madre e figlia di etnia albanese, ma di provenienza kosovara. La
prima, Fatima, 45 anni, aveva 7 figli. Quella uccisa, Senada, 21enne, era la
maggiore. Ai carabinieri è bastato parlare con alcuni testimoni per indirizzare
le indagini verso il marito della donna, Veli Selmanaj, 46 anni, anch'egli
kosovaro, bracciante agricolo, da tempo in rotta di collisione con la moglie,
dalla quale era stato di recente denunciato per violenza sessuale e con la quale
aveva in corso una pratica di separazione. Un quadro familiare irrimediabilmente
compromesso dopo che la donna aveva accusato il marito di molestie anche nei
confronti della figlia maggiore, Senada. Il tribunale di Avezzano aveva imposto
all'uomo il divieto di avvicinare la coniuge e le figlie. Ai carabinieri sono
state sufficienti due ore per rintracciare e fermare il kosovaro, intercettato a
un posto di blocco mentre tentava di allontanarsi dal paese a bordo di una Fiat
Punto sulla quale è stata trovata una pistola.

Un doppio femminicidio. Un'esecuzione pubblica avvenuta ieri, poco dopo le 19,
non lontano dal centro di Pescina, frazione dell'Aquila, 4 mila anime nel cuore
della Marsica. Dalle prime informazioni raccolte dai carabinieri, guidati dal
comandante provinciale Savino Guarino, il delitto sarebbe maturato in un
contesto familiare intriso di violenza e soprusi da parte dell'uomo. Ad armare
la mano del bracciante, che solo saltuariamente faceva lavoretti in campagna e
che di recente si era trasferito in Germania, l'intento di «punire» la moglie
che lo aveva denunciato. Il kosovaro era tornato a Pescina da pochi giorni per
completare la procedura di separazione. La moglie, che lavora in un lavaggio di
ortaggi e frutta, era invece rimasta a vivere con i 7 figli nella vicina
frazione di Venere.

Una storia terribile, con poche zone d'ombra ormai. Selmanaj ha confessato nella
notte davanti al pm di Avezzano, Maurizio Cerrato. Ha ammesso di aver sparato.
Anche se ancora non è chiaro cosa lo abbia spinto a puntare l'arma anche contro
la figlia. Tutto in ogni caso fa pensare a un omicidio premeditato. L'uomo ha
atteso al bar, bevendo sambuca. Poi, vedendo le due donne uscire dal
supermercato, si è diretto verso di loro, impugnando un'arma. Ha sparato a
ripetizione, senza dire una parola. Nella folle convinzione di lavare chissà
quale onore.

© RIPRODUZIONE RISERVATA

Stalker assassino poi si uccide

Il 28 luglio scorso a Marina di Massa Marco Loiola, 40 anni, operaio, uccide la
moglie Cristina Biagi, 36, dalla quale si stava separando. Poi si spara. L'uomo
era stato denunciato più volte per stalking

A Palermo 10 coltellate

Il 10 luglio scorso a Palermo Benedetto Conti uccide la ex moglie Rosy Bonanno
con dieci coltellate. All'omicidio assiste il figlio di due anni. Poi l'uomo
ingerisce veleno per topi: all'ospedale si salva

LOAD-DATE: October 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             409 of 2985 DOCUMENTS



                          Corriere della Sera (Italy)

                            17 ottobre 2013 giovedì
                               RIBATTUTA Edizione

Cessione Montepaschi, Mansi si affida a Lazard per la vendita delle quote;
Governance Ieri la Fondazione Mps al Tesoro per spiegare i piani per ridurre il
debito

BYLINE: Fabrizio Massaro

SECTION: ECONOMIA; Pag. 35

LENGTH: 425 parole


MILANO - Con il titolo Mps che si rafforza sopra 0,24 euro (ieri ha chiuso a
0,2424, in rialzo del 2,06%) si avvicina il momento in cui la Fondazione Mps
avvierà la cessione di parte del suo 33,4% per ridurre (o estinguere) il suo
debito di 350 milioni. L'ente presieduto da Antonella Mansi è entrato ormai
nella fase operativa, dopo la decisione strategica - di fatto necessitata - di
vendere per pagare i debiti. Per questo motivo si è affidata alla banca d'affari
Lazard con l'incarico di advisor finanziario: ai prezzi attuali, per chiudere la
partita con le 12 banche creditrici, in prima fila Credit Suisse e Mediobanca,
sul mercato dovrebbe finire circa il 13% di Mps.

Ieri Mansi è stata ricevuta a Roma al ministero dell'Economia per illustrare
tempi e modalità del piano di rientro. A Siena riconoscono che il livello delle
azioni è oggi favorevole, sia perché la Fondazione ha i titoli iscritti a
bilancio a quota 0,24 euro, sia perché è necessario procedere quanto prima per
liberare la Fondazione dal rischio di un peggioramento del mercato: tutte le
azioni Mps e i titoli del Fresh 2008 sono attualmente in pegno e secondo i piani
della rinegoziazione dei debiti (contratti per seguire gli aumenti di capitale
del 2008 e del 2011) se il valore delle azioni scende sotto il 70% del debito,
le banche possono escutere tutto. Per il momento Palazzo Sansedoni ha onorato i
contratti ma la linea strategica decisa martedì dalla deputazione è chiara: «la
messa in sicurezza» dell'ente «attraverso il pieno rispetto delle condizioni del
prestito finanziario, mantenendo gli impegni con le banche creditrici».

La chiusura dell'impasse di Rocca Salimbeni darebbe anche respiro all'aumento di
capitale da 2,5 miliardi che Mps dovrà lanciare nel 2014. L'interesse di banca e
Fondazione è che gli acquirenti delle azioni dell'ente siano investitori di
lungo periodo, visto che chi entra si assume di fatto l'impegno a sottoscrivere
l'aumento. Solo un investitore stabile, ma non bancario, renderebbe l'istituto
autonomo, che è l'obiettivo di Mansi e dei vertici di Mps, Alessandro Profumo e
Fabrizio Viola. Dunque, per quanto possibile si cercherà di evitare un accordo
con una banca, italiana o estera. Se l'aumento fallisse, il Monte sarà di fatto
nazionalizzato con la conversione dei 4,07 miliardi di Monti Bond. Ieri su Mps è
tornato il presidente di Intesa Sanpaolo, Giovanni Bazoli, per ribadire che la
banca non è interessata a intervenire nel salvataggio Mps: «Lo escludo
tassativamente», ha detto.

fmassaro@corriere.it

© RIPRODUZIONE RISERVATA

LOAD-DATE: October 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             410 of 2985 DOCUMENTS



                          Corriere della Sera (Italy)

                            17 ottobre 2013 giovedì
                               RIBATTUTA Edizione

Vendite auto, prove di ripresa;
Industria Si allungano i tempi del negoziato con Veba per la fusione tra il
Lingotto e Chrysler

BYLINE: Daniele Sparisci

SECTION: ECONOMIA; Pag. 37

LENGTH: 644 parole



HIGHLIGHT: Europa in crescita del, 5,4%. Gruppo Fiat in calo del 3,4%


Si vede la luce in fondo al tunnel. Dopo mesi in caduta libera il mercato
dell'automobile vede rosa. A settembre le vendite in Europa sono aumentate del
5,4% rispetto allo stesso mese dell'anno precedente, più di un milione e 150
mila le vetture immatricolate secondo i dati diffusi dall'Acea, l'associazione
dei costruttori. Per gli analisti è un segnale importante di ripresa nell'area
dell'Unione Europea, che diventerà più robusta verso la fine dell'anno.

«La situazione è decisamente migliore», commenta Carlos De Silva di Ihs
Automotive, «il peggio è alle spalle, si vedranno molti più raggi di sole da
adesso». Questo nonostante alcuni criteri tecnici - settembre aveva un giorno
lavorativo in più dell'anno scorso - che hanno inciso sul conto finale. E anche
i più ottimisti ricordano che nell'arco dei nove mesi il bilancio resta in
passivo per tutti, tranne che per l'Inghilterra. A fare ben sperare è la
ripartenza di paesi provati duramente dalla crisi. In Spagna l'aumento è
addirittura a doppia cifra (+28,5%) grazie agli incentivi, bene anche Francia e
Inghilterra dove sono in vigore alcuni sgravi fiscali, mentre la Germania si
ferma. Ma a tenere banco a Berlino è il caso delle donazioni fatte dai maggiori
azionisti di Bmw al partito della Cancelliera Angela Merkel. Il ruolo della
Germania è stato decisivo per ritardare l'entrata in vigore dei nuovi limiti di
emissioni in Europa. Una politica sostenuta dalla potente lobby dei costruttori
di lusso, preoccupati dagli alti costi per adeguare le loro vetture alle nuove
regole.

In Italia invece di ripartenza non si parla. Il calo è stato più
contenuto(-2,9%), - è vero - ma dopo 40 mesi con il segno negativo un rimbalzo
prima o poi deve arrivare. Non nell'immediato, però: «Non sembra esserci
un'inversione di tendenza» - osserva l'associazione delle case estere, Unrae -
«almeno senza misure di sostegno, visto che la legge di stabilità non contiene
nessuna azione specifica a favore della mobilità». Il fattore casalingo pesa sui
risultati di Fiat: il gruppo perde il 3,4% immatricolando 63.768 vetture. Gli
altri produttori «generalisti» - tutti tranne il gruppo Psa Peugeot Citroen -
cavalcano l'onda della «ripresina». Se il Lingotto avanza in Francia (+14%),
Regno Unito (+21,2%) e Spagna (+41,4%), l'Italia resta la «palla al piede» con
un calo superiore all'11%. Ma i numeri sono anche frutto di una strategia
aziendale precisa: difendere la redditività dei prodotti e la rete delle
concessionarie «senza accettare la battaglia dei prezzi in atto nel nostro
Paese». Che tradotto vuol dire: sconti eccessivi uccidono i profitti. Se la
ricetta sarà quella giusta, si saprà fra pochi giorni, il 30 ottobre, alla
presentazione dei conti del terzo trimestre. Intanto, ieri il titolo in Borsa ha
ceduto il 3,99%. Preoccupa, fra le altre cose, lo stallo nella trattativa fra la
Fiat e Veba nella partita per la fusione con Chrysler. I tempi del tribunale del
Delaware, che dovrà stabilire quanto vale il pacchetto azionario in mano al
fondo , si sono allungati a dismisura: a conferma che l'iter della giustizia
americana non è poi così veloce, l'udienza è fissata per settembre dell'anno
prossimo.

Per provare a sbloccare la trattativa entrano in scena anche i sindacati
italiani. Una delegazione della Federazione Italiana Metalmeccanici partirà la
settimana prossima per Detroit per incontrare i colleghi della United Auto
Workers e il loro presidente Bob King. «Gli diremo che è indispensabile trovare
un accordo, solo così si possono tutelare tutti gli stabilimenti sia dal punto
di vista produttivo sia occupazionale», spiega Ferdinando Iuliano, segretario
nazionale della Fim, che poi aggiunge: «L'offerta pubblica di azioni da parte
del fondo Veba sul mercato azionario, contro le volontà di Fiat, è pericolosa
per il futuro dei lavoratori italiani e americani».

© RIPRODUZIONE RISERVATA

LOAD-DATE: October 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             411 of 2985 DOCUMENTS



                          Corriere della Sera (Italy)

                            17 ottobre 2013 giovedì
                               NAZIONALE Edizione

Brillano Mediaset e Bper Fiat e StMicro in Calo;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 195 parole


L'accordo alla fine è arrivato: il problema del tetto al debito pubblico
americano, che aveva condizionato per giorni le Borse di tutto il mondo, ha
trovato una soluzione. E la reazione dei mercati non si è fatta attendere.

Wall Street è ripartita al rialzo, Francoforte ha aggiornato il nuovo massimo
storico e a Piazza Affari il Ftse-Mib ha superato stabilmente quota 19 mila
punti, con un progresso dell'1,45%, la performance migliore in Europa. In questo
caso ha giocato a favore il varo della legge di stabilità, che dovrebbe dare
maggiore fiducia agli investitori esteri. Tra i titoli più gettonati, Mediaset
(+6,75%) e Terna (+3,66%), vicina ai massimi storici. Bene anche le banche,
grazie al miglioramento dello spread Bund-Btp, a partire da Popolare dell'Emilia
Romagna (+3,41%), P opolare Milano (+3,40%) e Intesa Sanpaolo (+3,34%). Ai
massimi dal febbraio 2011 anche Generali (+1,92%): il titolo si è incrementato
del 100% dall'arrivo del nuovo ceo Mario Greco. Nel segmento Star spicca invece
Gefran (+10,52%). In calo Fiat (-3,99%) dopo i dati sul mercato dell'auto in
Europa, seguita da Ferragamo (-3,19%) e StMicroelectronics (-2,69%).

© RIPRODUZIONE RISERVATA

LOAD-DATE: October 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             412 of 2985 DOCUMENTS



                          Corriere della Sera (Italy)

                           16 ottobre 2013 mercoledì
                               RIBATTUTA Edizione

Fiat-Veba, a settembre 2014 l'udienza per Chrysler;
La quota contesa

SECTION: ECONOMIA; Pag. 33

LENGTH: 122 parole


MILANO - Si terrà 1l 29 settembre 2014 presso la corte del Delaware il «trial»
(dibattimento), sul prezzo delle azioni Chrysler che Fiat intende rilevare. Il
fondo Veba del sindacato dell'auto Usa ha depositato presso il dipartimento del
Lavoro la documentazione sui suoi asset, dalla quale risulta una valutazione a
fine 2012 della propria quota del 41,5% in Chrysler pari a 3,6 miliardi di
dollari contro i 2,7 miliardi dell'anno precedente. Nel luglio di quest'anno,
tuttavia, il sindacato ha già alzato ulteriormente la valutazione della quota a
4,2 miliardi, cifra notevolmente superiore alla valutazione della Fiat. Il
procedimento è previsto duri cinque giorni. Fiat aveva chiesto un processo per
maggio.

© RIPRODUZIONE RISERVATA

LOAD-DATE: October 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             413 of 2985 DOCUMENTS



                          Corriere della Sera (Italy)

                           16 ottobre 2013 mercoledì
                               NAZIONALE Edizione

Un comitato internazionale per il rilancio e lo sviluppo di Rcs;
Il consiglio Titolo giù del 3,3% dopo lo scioglimento del patto

BYLINE: Sergio Bocconi

SECTION: ECONOMIA; Pag. 35

LENGTH: 431 parole


Un international advisory council costituito da big del mondo dei media: ieri il
consiglio di Rcs Mediagroup ne ha deliberato la costituzione prevedendo che si
riunisca annualmente con presidente, amministratore delegato e top management
del gruppo «per delineare e rispondere ai futuri scenari di sviluppo» e «offrire
spunti, proposte e riflessioni di natura strategica» con particolare riferimento
al mondo digitale. Il presidente di Fiat John Elkann, che lo ha proposto, ne
sarà il coordinatore.

Il lungo board presieduto da Angelo Provasoli ha anche cooptato Attilio Guarneri
in sostituzione di Giuseppe Rotelli, recentemente scomparso, e ha aggiornato i
dossier sul tavolo. In particolare, in un clima definito «buono e
collaborativo», si è soffermato sul piano industriale e sulle trattative per la
cessione dell'immobile di via San Marco-Via Solferino, che proseguono in
esclusiva con il fondo americano Blackstone. Infine è stato messo in calendario
fra il 10 e il 20 marzo 2014 un «investor day», un incontro con investitori e
comunità finanziaria, successivo al board per l'approvazione del progetto di
bilancio.

Il Council, del quale faranno parte in modo volontario Mathias Dopfner (Axel
Springer), Xavier Niel (gruppo Lliad e Le Monde) Martin Sorrell (Wpp), Pietro
Supino (Tamedia) e Robert Thomson (News Corp), pur messo in cantiere da qualche
tempo, rappresenta il primo contributo di Elkann nel nuovo quadro degli assetti
di Rcs: lunedì il patto di sindacato del gruppo editoriale ha deciso lo
scioglimento anticipato e Fiat, che in estate nel corso dell'aumento di capitale
ha raddoppiato la quota portandola al 20,3%, è oggi primo azionista del gruppo
editore del «Corriere della Sera». Elkann, presidente de La Stampa , consigliere
dell'Economist (di cui con Exor è anche socio con il 5%) e di News corp,
partecipa regolarmente al summit dei big dei media che si svolge a Sun Valley,
incontrando dunque anche gli imprenditori e manager invitati a partecipare al
nuovo International advisory council di Rcs.

Il patto di sindacato, sciolto in anticipo rispetto alla scadenza del marzo
2014, non viene sostituito da alcun altro accordo. Lo ha confermato ieri
Giovanni Bazoli rispondendo alla domanda sulla possibilità di un patto light:
«No, non è possibile, anche un gentlemen agreement è un patto e, quindi,
dev'essere dichiarato». Nonostante le assicurazioni sulla stabilità degli
assetti e sul fatto che non ci sarà una corsa alla vendita dei titoli, ieri le
azioni di Rcs hanno perso un altro 3,3% fra scambi che hanno superato il 3% del
capitale.

© RIPRODUZIONE RISERVATA

LOAD-DATE: October 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             414 of 2985 DOCUMENTS



                          Corriere della Sera (Italy)

                           16 ottobre 2013 mercoledì
                               NAZIONALE Edizione

Listino ai Massimi dal 2011 Corsa Juve, Lazio e Roma;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 183 parole


Le prospettive di un accordo negli Usa sul tetto al debito e il miglioramento a
ottobre dell'indice tedesco Zew (che misura la fiducia degli operatori) hanno
permesso alle Borse europee di chiudere positivamente la seduta. Francoforte ha
toccato nuovi massimi storici. Anche Piazza Affari, pur tra molte incertezze, è
terminata in leggero rialzo (+0,43% l'indice Ftse-Mib) superando nel corso della
giornata i 19 mila punti, il livello massimo dal luglio 2011, mentre è
proseguito il miglioramento dello spread Bund-Btp, sceso a 234 punti base.
Nell'ambito dei titoli principali il primato delle performance è andato a Ubi
Banca (+4,03%). Fra i bancari si sono distinte anche la Popolare dell'Emilia
Romagna (+3,05%) e Mediobanca (+2,82%). Buzzi-Unicem , invece, ha guadagnato il
2,89% dopo la conferma della raccomandazione buy (comprare) da parte di Deutsche
Bank, che ha mantenuto a 13,2 euro il prezzo obiettivo. E' proseguito il rally
delle squadre di calcio, con la Roma in crescita del 29,46%, seguita da Juventus
(+28,55%) e Lazio (+27,89%). In calo Prysmian (-3,59%).

© RIPRODUZIONE RISERVATA

LOAD-DATE: October 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             415 of 2985 DOCUMENTS



                          Corriere della Sera (Italy)

                            15 ottobre 2013 martedì
                                BERGAMO Edizione

Frontale: è gravissimo;
In breve Albano Sant'Alessandro

SECTION: CRONACA DI BERGAMO; Pag. 9

LENGTH: 90 parole


Scontro tra uno scooter e un autocarro Fiat Ducato, poco dopo le 19. È successo
in via del Tonale e della Mendola, all'altezza dell'azienda Lactis, ad Albano.
Il conducente della moto, P.Y., 37 anni, italiano, risiede a Gorle, stava
viaggiando in direzione di Seriate. Nel senso opposto viaggiava invece il
conducente del Ducato, 48 anni, che abita a Scanzorosciate. Le cause dello
schianto sono ancora da accertare. Sul posto, per i rilievi, la polizia
Intercomunale dei Colli. Il conducente dello scooter è gravissimo al Papa
Giovanni XXIII.

LOAD-DATE: October 15, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             416 of 2985 DOCUMENTS



                          Corriere della Sera (Italy)

                            15 ottobre 2013 martedì
                               NAZIONALE Edizione

Fusione tra Torino e Detroit, il nome Fiat resterà in prima linea;
L'operazione I piani di Marchionne: non sarà seguito l'esempio di Fiat
Industrial, assorbita in Cnh

BYLINE: Bianca Carretto

SECTION: ECONOMIA; Pag. 35

LENGTH: 513 parole


«Fiat finanziariamente può vivere sola - lo ha detto Sergio Marchionne a Clement
Lacombe di Le Point - Fiat, ci sarà sempre, il nostro investimento per la
fusione con Chrysler è iniziato nel momento in cui abbiamo capito che
l'operazione sarebbe stata fruttuosa». Una dichiarazione che evidenzia che
l'integrazione tra i due gruppi ormai ha imboccato la strada di una
irreversibile conclusione; questo è l'obbiettivo principale: arrivare ad avere
un solo polo di comando per due entità industriali che, inizialmente, parevano
agli antipodi. Il nome Fiat non verrà cancellato e sarà parte della nuova
società che nascerà dopo la fusione tra i due gruppi. Una risposta chiara, a chi
aveva pensato che l'eliminazione di Fiat Industrial - il settore che raggruppava
tutte le attività non automobilistiche del Lingotto (veicoli industriali,
agricoli e movimento terra), assorbite in CNH Industrial - potesse precludere
definitivamente l'uscita di scena dell'appellativo Fiat. Quasi che i torinesi si
vergognassero della loro origine. Le ragioni della nuova nomenclatura sono da
ricercare solamente nella volontà di facilitare l'avvio alla Borsa di New York
ed a quella di Milano (avvenuta il 30 settembre) della nuova società (di diritto
olandese, domiciliata fiscalmente nel Regno Unito), attraverso l'appellativo già
conosciuto di CNH Global, che era la filiale americana di Fiat Industrial.

Rimarrà deluso anche chi pensa che la fusione sia il modo per entrare in
possesso della liquidità di cui dispone Chrysler: esistono dei vincoli bancari
che non permettono l'accesso alla cassa del costruttore di Detroit, prestiti in
scadenza nel 2015, troppo onerosi se negoziati in questo momento. Confidandosi
ancora con Lacombe, Marchionne ha escluso un ripensamento sulle alleanze con
altri fabbricanti europei, ha confermato di aver parlato sia con Opel sia con
Psa Peugeot/ Citroen ma, ha detto «oggi il mercato è cambiato, anche gli attori
sono cambiati». La sua volontà è «creare con Maserati ed Alfa Romeo una
concorrenza credibile con i marchi premium tedeschi, lo faremo con il tocco del
talento italiano. Insieme a Chrysler siamo divenuti il settimo costruttore
mondiale, vendiamo 4,3 milioni di vetture, in questo modo abbiamo avuto i mezzi
per rifare di Alfa e di Maserati due brand forti e globali, senza parlare di
Ferrari, che nessuno riesce ad eguagliare».

In attesa di concludere l'acquisto della totalità delle azioni di Chrysler,
Marchionne ha annunciato l'investimento in Messico di 1,249 miliardi di dollari
per la realizzazione di due impianti a Saltillo, dove verranno assunti oltre
1.500 dipendenti. Una parte è stanziata per realizzare uno stabilimento dove
verrà costruito il veicolo commerciale Ram ProMaster (versione americana del
Fiat Ducato), venduto in America del Nord e del Sud ed in Canada: significativo
esempio di interscambio con una fabbrica italiana, quella di Atessa, della
Sevel, che fornisce i principali componenti. Un'altra quota dell'investimento
finanzierà una nuova linea di produzione per assemblare motori Tigershark.

© RIPRODUZIONE RISERVATA

LOAD-DATE: October 15, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             417 of 2985 DOCUMENTS



                          Corriere della Sera (Italy)

                             14 ottobre 2013 lunedì
                               NAZIONALE Edizione

La necessità di risparmiare fa «volare» l'auto a metano;
Mercato In testa la Fiat, che da gennaio ha venduto 78.126 vetture: mille in più
rispetto all'anno scorso

BYLINE: Paolo Lorenzi

SECTION: MOTORI; Pag. 51

LENGTH: 659 parole



HIGHLIGHT: In 9 mesi immatricolazioni salite del 29,2 per cento Primato Con 750
mila veicoli, l'Italia ha il parco circolante a metano più grande d'Europa


MILANO - Il caro carburanti pesa nelle tasche degli italiani. Ma il rimedio, per
un numero sempre più alto di automobilisti, ha un nome: metano. Nei primi nove
mesi dell'anno le auto alimentate con il «gas da città» sono aumentate del 29,2
per cento, mentre quelle a benzina e a gasolio sono scese rispettivamente del
15,6 e dell'8,4 per cento. Un crollo spiegabile con il costo del pieno, che ha
raggiunto vette inaspettate e ha costretto gli utenti a cercare alternative più
economiche.

Innanzitutto il Gpl, data l'ampia scelta di modelli. Ma il metano sta
rimontando. Lo dimostra l'interesse crescente dei produttori. In testa la Fiat,
che in nove mesi ha immatricolato 78.126 auto (il 17 per cento del suo venduto),
un migliaio in più dell'analogo periodo del 2012. La Panda Natural Power ha
superato le 18 mila unità: il 23 per cento di tutte le Panda commercializzate
fino a settembre. Ancora meglio, in termini percentuali, ha fatto la Volkswagen
up!: 4.621 esemplari a metano, su un totale di 10.062 unità, significano una
fetta del 46 per cento.

Il gruppo tedesco è diventato il maggiore antagonista del Lingotto. Oltre alla
up! ha le versioni a metano di Seat Mii e Skoda Citigo, mentre in pista di
lancio è già pronta a Golf a metano. Così la Fiat, che pure è cresciuta, inizia
a sentire il fiato sul collo. La risposta si chiama Lancia Ypsilon Ecochic: in
nove mesi ne hanno vendute 5.811, il 13 per cento del modello.

Il confronto alla pompa favorisce solo apparentemente il Gpl, che ha un costo
inferiore, ma rende meno della benzina e del metano. Con una percorrenza di 10
mila km annui, e calcolando un consumo ipotetico di un litro di benzina ogni 10
km, il metano fa risparmiare più di 1.200 euro sulla benzina (e qualche
centinaio nei confronti del Gpl). Di contro, trasformare un'auto a metano costa
più della trasformazione a Gpl, e i numeri lo confermano: nei primi nove mesi
14.432 auto (meno del 2012) hanno montato l'impianto a metano, contro le 94.000
passate al Gpl. «Se una decina di anni c'era un modello di serie, oggi ce ne
sono una quindicina», spiega Gian Primo Quagliano, direttore del Centro Studi
Promotor: «L'offerta stimola la domanda e le vendite».

Con 750 mila veicoli l'Italia ha il parco circolante a metano più grande
d'Europa, ma la rete distributiva a macchia di leopardo è lo scoglio da
affrontare. Ci sono un migliaio di punti di rifornimento (primato europeo), ma
sono mal distribuiti: 696 distributori per 17 milioni di abitanti, i restanti
282 per 28 milioni di persone. Il problema è stato discusso a Roma nel convegno
«Oil&nonoil».

«La rete è raddoppiata negli ultimi cinque anni, ma in modo disarmonico -
conferma Paolo Vettori, di Assogasmetano -. Aprono 5/6 nuove stazioni al mese,
ma in zone già fornite». La simulazione presentata al convegno romano ha
proposto un razionale ampliamento della rete con 1.132 nuove aree. Potrebbero
coprire in modo organico il territorio nazionale, dando un forte impulso al
mercato. «L'attuale parco veicoli a metano potrebbe arrivare a 2,1 milioni di
auto», assicura di Corrado Storchi, di NGV Italy.

Che cosa frena allora la crescita della distribuzione? «Le difficoltà
burocratiche - risponde Dante Natali, di Federmetano -. Ci vogliono due anni per
allacciarsi alla rete e i costi sono alti». Senza contare gli assurdi limiti:
«Chi vende il doppio del giorno prima paga una penale».

In un mercato auto in sofferenza il metano offre vantaggi a tutti, agli utenti
che beneficiano di risparmi e accessi ai centri storici preclusi o limitati alle
motorizzazioni tradizionali. E alle case che hanno fiutato l'affare. Audi ha
appena inaugurato in Germania un impianto per realizzare metano sintetico e
presto lancerà la A3 g-tron. Vorrà dire qualcosa?

RIPRODUZIONE RISERVATA

per cento le vetture a metano sul totale venduto dalla Fiat nei primi nove mesi
del 2013 (fonte Unrae)

per cento il calo nelle immatricolazioni di auto a benzina tra gennaio e
settembre 2013 (fonte Unrae)

LOAD-DATE: October 14, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             418 of 2985 DOCUMENTS



                          Corriere della Sera (Italy)

                             14 ottobre 2013 lunedì

Piazza Affari Il Toro con le cedole;
Borsa Dopo il rialzo che ha portato la performance da inizio anno al 15%: i
titoli generosi e con tanti «buy»

BYLINE: MARCO SABELLA E ADRIANO BARRI'

SECTION: CORRIERECONOMIA; Pag. 24

LENGTH: 727 parole



HIGHLIGHT: Da Mediolanum a Eni, da Enel a Mediobanca: triplicano l'inflazione e
piacciono al mercato


La regola della prudenza e della scelta dei titoli meno volatili e ad alto
dividendo vale ancora in Piazza Affari? Sono molti gli investitori che si
pongono la domanda, dopo un rialzo del listino milanese che da inizio anno ha
superato il 15%, con una forte accelerazione dopo la riconquista della fiducia
da parte del governo Letta. Eppure, secondo i fund manager , non è il caso di
abbandonare la cautela. Ecco perché una selezione di titoli che presentano una
percentuale elevata (dal 30% in su) di giudizi «buy» (acquistare) da parte degli
analisti, e che contemporaneamente offrono un rendimento per dividendi almeno
triplo rispetto al tasso di inflazione annuale corrente (circa l'1%), può essere
una scelta ragionata e a basso rischio.

Preferenze

Fra questi i gestori e gli analisti continuano a preferire le società leader nel
risparmio gestito, come Azimut e Mediolanum (una performance del 68% e del 50%
rispettivamente, da gennaio). O temi più speculativi, legati al risanamento
aziendale, come Fondiaria-Sai (+86%). O ancora, si schierano per l'uno o per
l'altro contendente nel duello fra i due colossi energetici nazionali - Eni ed
Enel - entrambi in perdita da inizio anno ma sostenuti da ricchi dividendi (del
6,4 e del 4,2% rispettivamente).

Mentre c'è una certa concordanza nel ritenere che le grandi utilities di rete,
Snam e Terna, abbiano già dato il massimo e siano meno adatte a cavalcare i
venticelli di ripresa che bene o male hanno cominciato a soffiare anche
sull'Italia.

Criterio

«Il criterio della presenza di dividendi elevati e sostenibili nel tempo per la
selezione dei titoli azionari, rimane valido anche nel contesto di un mercato
rialzista. Le quotazioni dei titoli ad alto dividendo sono infatti protette da
una cedola che in molti casi è pari al rendimento di un Btp a dieci anni (4,2%)
e che comunque non trova alternative nel reddito fisso a breve termine, visto
che i Bot a 12 mesi hanno raggiunto una soglia di remunerazione inferiore
all'1%», afferma Gian Paolo Rivano, responsabile delle gestioni azionarie di
Advam & Partners sgr, una società indipendente di gestione del risparmio.

«Nonostante i rialzi di questi ultimi mesi non abbiamo mai abbandonato
un'impostazione basata sulla prudenza. Tuttavia se la ripresa tenderà a
consolidarsi, gli investitori faranno meglio a orientarsi verso i titoli ciclici
piuttosto che su quelli difensivi, tradizionalmente generosi con i dividendi»,
ribatte Maurizio Vitolo, responsabile investimenti di Consultinvest sgr.

Ecco perché i titoli del risparmio gestito mettono d'accordo un po' tutti. Con
un dividendo, rispettivamente del 3,9% e del 3%, Mediolanum e Azimut hanno tassi
di raccolta in forte crescita. «Inoltre il buon andamento della componente
azionaria, favorisce un aumento dei ricavi e dei profitti, visto che le
commissioni sui fondi specializzati in Borsa sono più elevate rispetto a quelle
delle gestioni a reddito fisso», aggiunge Rivano.

A Mediolanum (una percentuale di «buy» del 41% sul totale degli studi sulla
società) gli analisti di Deutsche Bank attribuiscono un target price di 6,5
euro, contro le attuali quotazioni di 5,8. E un potenziale di rialzo di almeno
il 10-15% rispetto ai prezzi attuali è attribuito anche ad Azimut, che raggiunge
una quota del 60% di «buy» tra gli analisti.

Per rimanere in ambito finanziario anche Mediobanca centra l'obiettivo di una
elevata percentuale di «promozioni» (50% del totale) e di un dividendo quattro
volte superiore all'inflazione. E gli americani di Citi vedono le valutazioni
della banca correre dagli attuali 5,9 euro verso un target di 7,2. Il rendimento
total return di Mediobanca, dividendi e guadagno in conto capitale, potrebbe,
secondo Citi, arrivare al 22%.

Più controverso il giudizio su Eni ed Enel. «Proprio perché da inizio anno ha
perso circa il 5% del suo valore il Cane a sei zampe è uno dei titoli in
condizioni migliori per recuperare il gap di valutazioni rispetto ai concorrenti
del settore», sostiene Vitolo. Mentre Rivano preferisce schierarsi a favore di
Enel, «che potrebbe avvantaggiarsi della ripresa dei consumi di energia in
Italia e in Spagna, quando finalmente la ripresa sarà avviata». Il gestore vede
il titolo in area 3,3 euro, con un rialzo del 10% dai prezzi attuali. Mentre
Eni, secondo Credit Suisse, potrebbe correre fino a 19,2 euro, contro gli
attuali 17,4.

RIPRODUZIONE RISERVATA

LOAD-DATE: October 14, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             419 of 2985 DOCUMENTS



                          Corriere della Sera (Italy)

                             14 ottobre 2013 lunedì

Consumi & Affari La spesa al telefono promossa con l'8;
Anteprima L'indagine Ispo. Il problema: pochi negozi abilitati

BYLINE: ALESSANDRA PUATO

SECTION: CORRIERECONOMIA; Pag. 28.29

LENGTH: 1046 parole



HIGHLIGHT: Lo scontrino medio è di 12,5 euro contro i 70 euro della carta di
credito

È il voto al «mobile payment» da chi l'ha provato Piace per le piccole
transazioni. L'industria è pronta


C omodo, utile, veloce. A giudicare dai primi risultati, l'esame è superato.
Sfiora l'otto (7,9) il voto medio assegnato al «mobile payment», il pagamento
con il cellulare, da chi l'ha sperimentato. E l'utilizzo più apprezzato, a
differenza della carta di credito, è per i piccoli pagamenti, dove non occorre
digitare un codice.

Lo dice la ricerca che verrà presentata domani a Milano, al Sia Expo 2013. È
stata condotta da Ispo (metodo Cawi) fra il 12 e il 27 settembre su un gruppo
selezionato di tester (34) fra le 400 persone che hanno partecipato ai tre
progetti pilota: di Ubi e Banca Mediolanum (con Vodafone), più Bnl (con
Vodafone, 3 e Wind). Altri due test sono in corso presso la stessa Vodafone e la
Compass di Mediobanca (con 3 Italia).

Il pagamento funziona così: si avvicina lo smartphone al terminale Bancomat del
negozio (un Pos evoluto) e si salda a «sfioro» la spesa, senza nemmeno battere
il Pin per gli importi sotto i 25 euro. È la «tecnologia Nfc», con la carta di
credito collegata allo smartphone.

Ebbene, si dichiarano soddisfatti di questo metodo di pagamento più di nove
utenti su dieci, il 94% (e il 59% degli sperimentatori è addirittura «molto
soddisfatto»). Il 97% di ci l'ha provato sostiene che lo rifarà (il 65%
«sicuramente», il 32% «probabilmente», il 3% è indeciso, nessuno dice no). E
almeno i tre quarti degli intervistati ritengono che il cellulare sarebbe «molto
utile» anche per altre quattro funzioni. In ordine di gradimento: pagare i
trasporti, dal treno al metrò («molto utile» per l'88% del campione); ospitare i
documenti, dal codice fiscale alla tessera sanitaria (76%); accedere a luoghi e
aziende (invece del badge, 73%); ospitare le tessere fedeltà e i buoni sconto
(73%).

Il freno

Per ora, comunque, la frequenza degli acquisti con lo smartphone è stata
maggiore nei supermercati (71% degli utenti), seguiti da ristoranti-alberghi: ma
è anche perché catene come Esselunga e McDonald's stanno partecipando bene ai
test, istruendo il personale. E il punto dolente della vicenda è proprio qui:
l'industria è ormai pronta per il balzo, dalle compagnie telefoniche alle
banche, fino ai produttori delle sim (ma è in ritardo Telecom e si è
autoesclusa, per ora, Apple con l'iPhone, senza Nfc). Però i punti vendita
attrezzati sono ancora troppo pochi (si spera arrivino a 170 mila a fine anno) e
spesso il personale non sa come comportarsi anche se il Pos installato dalla
banca è adatto ad accettare il telefonino.

La «scarsa formazione e praticità degli esercenti» è infatti indicata come
principale inefficienza (la segnala il 56% del campione); seguono (32%) i
«problemi tecnici» («In diversi punti l'autorizzazione non andava a buon fine»,
segnalano gli utenti); e i «pochi esercenti» che accettano il pagamento (un
problema per il 29% del campione).

Uomini più metodici

«Per i piccoli acquisti il cellulare è straordinariamente comodo», commentano
però gli utenti che l'hanno provato (lo scontrino medio è di 12,5 euro, contro i
circa 70 della carta di credito). E si scopre che, mentre gli uomini ripetono
sempre gli stessi acquisti («Nel tragitto casa-lavoro», «Per la benzina»), le
donne sperimentano di più. L'aspetto preferito da entrambi, comunque, è la
velocità (59% del campione); segue la «praticità/comodità di avere tutto in un
oggetto» (47%) e, solo al terzo posto con il 21% del gradimento, l'«eliminazione
del contante e delle carte».

«Non ho mai visto un livello di accettazione così alto», commenta dalla nuova
sede milanese di 15 mila metri quadrati Massimo Arrighetti (vedi intervista a
fianco), amministratore delegato della Sia, il «motore» italiano delle
transazioni finanziarie. Ma la notizia è anche un'altra: il
cellulare-portafoglio, più che sostitutivo, è complementare alla carta di
credito. L'uso maggiore infatti, dicono in Sia, è per i pagamenti fra i 5 e i 20
euro. Funziona insomma la velocità, l'estrarre di tasca il cellulare come un
pistolero la Smith & Wesson (nota Arrighetti con metafora western) invece di
cercare la carta nel portafoglio.

Ma i pagamenti in negozio sono solo l'inizio, perché con il cellulare si farà
anche altro: dall'«m-commerce» (il commercio mobile), per i pagamenti sicuri (le
bollette dell'Enel, per esempio: è già possibile con MyBank), al «mobile
ticketing»: compero un titolo di viaggio in una città e posso usarlo in
un'altra. In maggio Sia ha chiuso un accordo con Telecom e le aziende dei
trasporti di Napoli (Anm) ed Emilia Romagna (Tper), la sperimentazione dovrebbe
partire entro l'anno.

Il tutto mentre gli italiani pagano meno per la telefonia fissa e l'Internet
domestica (Adsl): 40 euro al mese nel 2012, contro i 50 del 2006, ha rivelato
mercoledì scorso l'osservatorio Sos Tariffe. «Merito delle offerte», è scritto.
Certo il decollo del pagamento via cellulare passerà anche dal prezzo degli
abbonamenti telefonici per il traffico-dati.

RIPRODUZIONE RISERVATA

C i saranno postazioni per sperimentare tutto ciò che è possibile fare con il
telefonino: acquistare un giornale; comperare oggetti online con un bonifico,
con il nuovo sistema MyBank; testare il pagamento del ticket sanitario o delle
bollette a una cassa come quella del supermarket; spendere titoli di viaggio
caricati sullo smartphone; pagare il parcheggio a un vero parcometro. «Sia Expo
2013» si tiene domani, 15 ottobre, al Marriott Hotel in via Washington 66 a
Milano, dalle 8 alle 17.30. Titolo: «Digital money e innovazione per accelerare
la ripresa economica nell'Eurozona». Verrà presentata la ricerca di Sia,
commentata da Renato Mannheimer, con i risultati delle prime sperimentazioni di
pagamenti Nfc tramite il cellulare, avviate in Italia nell'ultimo anno. Fra i
relatori attesi ci sono Francesco Caio, amministratore delegato di Avio Aero e
commissario per l'attuazione dell'Agenda digitale; Marco Patuano, amministratore
delegato di Telecom Italia; Fabio Gallia, amministratore delegato della Banca
Nazionale del lavoro (gruppo Bnp Paribas); Marco Di Capua, vicedirettore
dell'Agenzia delle Entrate; Marco Pedroni, presidente di Coop Italia; Ennio
Doris, presidente di Banca Mediolanum; Paolo Cittadini, amministratore delegato
di Monte Titoli. Si parlerà di pagamenti mobili, Sepa, ecommerce, trading,
pubblica amministrazione digitale. Altre informazioni sul sito www.siaexpo.eu.

LOAD-DATE: October 14, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             420 of 2985 DOCUMENTS



                          Corriere della Sera (Italy)

                             12 ottobre 2013 sabato
                                BRESCIA Edizione

Lo strano caso del viennese sparito a Pozzolengo;
I racconti del maresciallo Il mistero dell'imprenditore che aveva aperto in
paese una fabbrica di abiti in lana con cento dipendenti

BYLINE: PINO CASAMASSIMA

SECTION: TEMPO LIBERO BRESCIA; Pag. 11

LENGTH: 1079 parole



HIGHLIGHT: L'industriale Peter Gottwald svanì nel nulla L'auto abbandonata La
sua macchina, una Fiat 600 color crema, fu ritrovata sulla strada per Lonato,
accanto a un grosso platano, con la portiera aperta e la chiave nel cruscotto


L a mattina del 28 dicembre 1964 Babbo Natale e Santo Stefano sono ormai alle
spalle. Il prossimo appuntamento è con San Silvestro. L'anno è scivolato via fra
Carosello , Le inchieste del commissario Maigret con Gino Cervi, e Il giornalino
di Gianburrasca con Rita Pavone. Senza saperlo, però, gli italiani hanno
schivato d'un soffio un altro colpo di Stato. Dopo Junio Valerio Borghese, il
principe nero della X Mas, che ci ha provato quattro anni prima, questa volta, a
puntare sulla ruota del golpe è stato il generale De Lorenzo, col suo «Piano
Solo». Di quel «tintinnìo di sciabole» denunciato da Pietro Nenni, gli italiani
sapranno solo tre anni dopo. Prima «L'Europeo», poi «L'Espresso» ne sveleranno
la trama, fino ai contorni più inquietanti (e compromettenti).

Ma in quel 1964 gli italiani non sanno niente. Si godono «il miracolo
economico». I giovani avvinghiano i juke box per ascoltare She loves you e Una
lacrima sul viso . I Beatles e Bobby Solo sono gli eroi nazionali e
internazionali del momento. Ma al top dei 45 giri c'è anche Gigliola Cinquetti,
una veronese che a sedici anni ha sbancato Sanremo cantando al suo amato che
proprio non può. Non ho l'età, dice. Quelli che quell'età l'hanno superata da un
pezzo sono invece più interessati a quel che succede a Roma, dove si susseguono
gli scrutini per eleggere il nuovo presidente della Repubblica, dopo le
dimissioni di Antonio Segni per motivi di salute. Quando si scopriranno le trame
eversive che avevano attraversato quell'anno, si saprà anche che la trombosi che
aveva colpito il presidente nell'agosto di quell'anno, era arrivata al culmine
di una discussione burrascosa con Moro e Saragat: il suo successore al
quirinale.

La mattina del 28 dicembre, mentre il presidente della Camera, Bucciarelli
Ducci, annunciava l'elezione di Giuseppe Saragat, la signora Giacinta Iona,
accompagnata dal suo avvocato, si sedava davanti maresciallo dei carabinieri
della stazione di Pozzolengo. «Devo denunciare la scomparsa di mio marito. Non
ho più sue notizie dalla serata di ieri». Suo marito è Peter Gottwald,
industriale viennese di 32 anni. Si erano sposati a Johannesburg, dove lei
viveva dall'età di 8 anni, e lui si trovava per affari. Fra le tante cose che li
univano, anche l'amore per il Lago di Garda. Avevano così deciso di stabilirsi
lì, dove Peter avrebbe impiantato un opificio. Dopo diversi sopralluoghi e
trattative, avevano infine deciso per Pozzolengo, dove Peter aveva ricevuto la
migliore offerta per un'area edificabile, su cui, nel '63, aveva costruito un
opificio per la lavorazione della lana.

La famiglia di Peter aveva solide tradizioni industriali nell'ambito delle
confezioni, di cui era stata una delle pioniere in Europa, con suo padre che
dopo aver ereditato dal nonno tre fabbriche in Cecoslovacchia, aveva
incrementato la produzione in altre parti d'Europa. Peter Gottwald si presentava
quindi come un industriale fra i più solidi dell'Italia della prima metà degli
anni Sessanta: un paese che correva sui binari di uno sviluppo che anni dopo
sarebbe stato storicizzato come «selvaggio». Fatto sta che l'arrivo di Gottwald
a Pozzolengo trasformò il paese. Molti lavoratori passarono dalla precarietà dei
campi alla sicurezza della fabbrica, con tanto di busta paga a fine mese. Come
gli impiegati del comune, della posta, della banca. Furono oltre cento ad essere
assunti in quell'opificio che sfornava maglieria e abiti in lana. Cento famiglie
al sicuro in un paese di poco più di tremila anime.

Tutto, insomma, proseguiva al meglio per i giovani coniugi Gottwald e per quella
piccola comunità. Fino a quella mattina del 28 dicembre, quando, arresasi
all'evidenza, Giacinta aveva chiamato il suo avvocato per raggiungere la locale
stazione dei carabinieri. «Mio marito è partito nel pomeriggio di ieri, poco
dopo le 16. Da quel momento, non l'ho più visto». Peter Gottwald aveva un
appuntamento a Brescia con un perito dell'assicurazione nel suo ufficio di
Piazza della Vittoria. Un incontro che si era concluso verso le 20.30, quando
Gottwald aveva ripreso la strada di casa dopo aver salutato il perito, l'ultima
persona ad averlo visto. «Accidenti - aveva detto guardando l'orologio -, si è
fatto tardi, e nevica ancora». Da quel momento Peter Gottwald scompare. La sua
macchina, una Fiat 600 color crema, sarà ritrovata dal contabile della fabbrica
nel pomeriggio del 29 dicembre sulla strada per Lonato, accanto a un grosso
platano, con la portiera aperta e la chiave nel cruscotto. Sul sedile
posteriore, una busta quadrata, di quelle gialle, commerciali: «a mia moglie
Giacinta». Al suo interno, un disco: la colonna sonora di Per un pugno di
dollari , il primo film western di Sergio Leone, che quell'anno aveva sbancato i
botteghini, anche grazie alle musiche di Ennio Morricone. Disco che generò una
delle tantissime ipotesi sulla scomparsa dell'industriale: una questione di
soldi legata a sua moglie. Altri lo davano in Sud Africa. C'era invece chi lo
credeva in Tibet, dove in precedenza aveva trascorso un lungo periodo di
meditazione.

Ovviamente, si scandagliò anche il lago, più volte, ma senza successo. Come
senza successo rimasero tutte le ricerche. Nel frattempo, l'opificio aveva
iniziato ad avere problemi. Nel 1965 gli operai erano scesi a meno di 60, l'anno
dopo non superavano i 30. Nel 1969, Giacinta Iona, nonostante alcuni interventi
economici da parte di suo padre Bruno, vendette la fabbrica. Anzi, la svendette.
Tornò a Johannesburg, dove si rifarà una vita. Nel 1975, chiederà la morte
presunta di suo marito. Di Peter Gottwald non si sarebbe saputo mai più nulla.

RIPRODUZIONE RISERVATA

La denuncia

La mattina del 28 dicembre 1964, la signora Giacinta Iona, si siede davanti
maresciallo dei carabinieri della stazione di Pozzolengo. «Devo denunciare la
scomparsa di mio marito. Non ho più sue notizie dalla serata

di ieri»

Lo scomparso

Suo marito è Peter Gottwald, industriale viennese di 32 anni. Si erano sposati

a Johannesburg, dove lei viveva dall'età di 8 anni e lui si trovava per affari.
Fra le tante cose che

li univano, anche l'amore per il Lago di Garda.

A Pozzolengo Gottwald avrebbe impiantato un opificio per

la lavorazione

della lana

Il «giallo»

Peter Gottwald,

il giorno prima, aveva avuto un appuntamento

a Brescia con

un perito dell'assicurazione nel suo ufficio

di Piazza della Vittoria. Un incontro che si era concluso verso

le 20.30, quando Gottwald aveva ripreso la strada di casa dopo aver salutato il
perito, l'ultima persona ad averlo visto

LOAD-DATE: October 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             421 of 2985 DOCUMENTS



                          Corriere della Sera (Italy)

                             12 ottobre 2013 sabato
                               NAZIONALE Edizione

I conti di Mediobanca: nei gruppi italiani gli utili possono crescere del 25%;
Il report Per migliorare il costo della raccolta bisogna puntare sui covered
bond

BYLINE: Fabrizio Massaro

SECTION: ECONOMIA; Pag. 53

LENGTH: 604 parole



HIGHLIGHT: Problemi antichi A pesare sugli istituti italiani sono le sofferenze
e la dipendenza dalla Bce


MILANO - Le banche italiane stanno meno peggio di come vengono descritte: parola
di Mediobanca Securities, la società di analisi di Piazzetta Cuccia, che di
solito non risparmia critiche al sistema nazionale del credito. Nelle 240 pagine
dell'ultimo «Financial briefing» curato dal capo della ricerca bancaria, Antonio
Guglielmi, lo scenario europeo potrebbe essere favorevole per gli istituti
italiani, se metteranno a punto alcuni aspetti importanti dei loro bilanci. Le
stime sono di un rialzo degli utili anche del 25% nel 2014. In quel caso,
riuscirebbero a tenere botta anche nel caso in cui la Bce di Mario Draghi a
inizio 2015 dovesse chiudere i rubinetti del denaro a basso costo (il cosiddetto
Ltro), sebbene il mercato si attenda il contrario.

Il punto di partenza dell'analisi è un rialzo dei tassi a lungo termine, 100
punti base in più a 10 anni, come effetto della riduzione della «droga
finanziaria» di liquidità dalla Fed («tapering»). Di solito - sottolinea
Mediobanca Securities - un innalzamento di tassi coinvolge sia quelli a breve
sia quelli a lungo termine; ma qui interviene l'effetto calmierante del Ltro,
che tiene fermi i tassi a breve. La conseguenza è che a guadagnarci saranno
soprattutto le banche all'ingrosso («wholesale»), in particolare tedesche e
francesi, e non quelle retail. Cioè saranno avvantaggiate le banche meno
virtuose perché usano una maggiore leva finanziaria, hanno uno scarto temporale
maggiore («mismatch») tra raccolta e impieghi e hanno più esposizione alle
imprese. Il loro vantaggio sta nel fatto che possono aggiornare i tassi ai quali
finanziano le imprese più rapidamente rispetto alle banche tradizionali (i cui
prestiti, soprattutto mutui, durano più di un finanziamento corporate, in media
15 anni contro 4).

Ci sono però aspetti di vantaggio che le banche italiane dovrebbero sfruttare.
Già il costo della raccolta potrebbe scendere di circa il 2% se si spostassero
dall'emissione di obbligazioni senior ai covered bond garantiti da mutui (non a
caso varie banche lo stanno facendo, Mediobanca compresa). Le banche italiane
sono quelle che meno di tutte, in Europa, hanno sfruttato questa leva,
sottolinea Mediobanca Securities. Per restare alle due big, Intesa Sanpaolo oggi
paga un bond senior a 3,98% e un covered a 1,96%, Unicredit rispettivamente il
3,38% e il 2,31%. I margini di risparmio dunque ci sono. E poi c'è anche la
possibilità di ricorrere ai depositi, che comunque costano meno dei bond. In più
Mediobanca Securities considera che le banche italiane - a differenza di quelle
francesi e tedesche - non devono più spendere per allinearsi alle regole di
Basilea3 su capitale e liquidità, né per centrare l'obiettivo dell'8% di
cuscinetto supplementare che verrebbe consumato in caso di fallimento (secondo
la nuova regola europea del bail-in). Su questi aspetti sono già in regola.
Addirittura Mediobanca Securities si spinge a ipotizzare che con questi
accorgimenti le banche potrebbero anche rinunciare al Ltro senza perderci.

L'aiuto della Bce comunque continuerà, è l'attesa degli analisti. Ma avrà forme
diverse da quelle precedenti. L'attesa è di un prossimo Ltro «granulare»,
sull'esempio inglese: che costa cioè di meno se i soldi andranno all'economia
reale, e di più se serviranno a comprare titoli di Stato, come è stato fatto
finora per puntellare lo spread e lucrare sugli interessi («carry trade»). La
conclusione è che le banche italiane sono a posto sotto il profilo della
regolamentazione. Hanno però i problemi di sempre: le sofferenze legate alla
crisi economica e la dipendenza dalla Bce.

fmassaro@corriere.it

© RIPRODUZIONE RISERVATA

LOAD-DATE: October 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             422 of 2985 DOCUMENTS



                          Corriere della Sera (Italy)

                            11 ottobre 2013 venerdì
                               NAZIONALE Edizione

Corrono Mediaset, Mediolanum e Fonsai;
Piazza Affari

BYLINE: GIACOMO FERRARI

SECTION: ECONOMIA; Pag. 39

LENGTH: 199 parole


Si aprono spiragli per un accordo temporaneo negli Usa tra repubblicani e
democratici che permetterebbe di evitare il rischio default. Era il segnale che
i mercati aspettavano. Tutte le Borse, a cominciare da Wall Street, hanno così
virato al rialzo. In Europa a correre di più sono stati i listini francese e
tedesco (+2,21% il Cac 40, +1,99% il Dax 30), mentre il Ftse-Mib di Piazza
Affari si è fermato a +1,54% nonostante il mix di notizie positive che ha
caratterizzato la giornata, dal calo dei rendimenti all'asta dei Bot annuali al
miglioramento dello spread Bund-Btp, sceso a 246 punti base. In rialzo il
comparto bancario, con la sola eccezione di Monte Paschi (-1,47%), maglia nera
nel paniere delle blue-chips. Fra i titoli principali è stata però Mediaset
(+5,03%) a mettere a segno la performance migliore, seguita da Mediolanum
(+3,63%) e Fonsai (+3,15%) dopo il previsto collocamento del pacchetto di azioni
Mediobanca che aveva in portafoglio. La stessa Mediobanca è cresciuta del 3,02%
e Telecom Italia (+2,67%) ha proseguito la corsa iniziata mercoledì. Nel
segmento Star, infine, balzo di Astaldi (+6,60%) che ha annunciato una
maxicommessa in Canada.

© RIPRODUZIONE RISERVATA

LOAD-DATE: October 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             423 of 2985 DOCUMENTS



                          Corriere della Sera (Italy)

                            10 ottobre 2013 giovedì
                                BERGAMO Edizione

Parcheggia nel posto disabili ma il tagliando è una copia;
Condannata per falso

SECTION: CRONACA DI BERGAMO; Pag. 7

LENGTH: 204 parole


È uno di quei casi in cui la fotocopia non è ammessa. Di più, è reato e per
questo è stato punito con una condanna a 2 mesi e 20 giorni di reclusione. È
successo a E.P., 53 anni, di Bergamo. L'11 aprile parcheggia la sua Fiat Panda
in un posto riservato ai disabili, in via Paglia. Sul parabrezza espone il
contrassegno per i portatori di handicap rilasciato dal Comune di Bergamo.
Apparentemente tutto regolare, ma all'occhio attento della polizia locale non
sfugge un dettaglio che diventa sostanza: non è originale, ma una fotocopia
colorata. La Panda viene portata via e messa nel deposito comunale. Nel tardo
pomeriggio la signora si presenta dai vigili e chiede lumi. Spiega di aver
parcheggiato lì per portare la madre a fare una visita. L'anziana è davvero
disabile e ha diritto al contrassegno per l'auto. Solo che la figlia ha esposto
una copia perché quello originale - dice - è rimasto nella borsa della sorella.
Poco importa al giudice dell'udienza preliminare Alberto Viti, chiamato a
valutare il reato di falso. Non c'è prova che la signora avesse davvero
accompagnato la madre e se anche fosse stato, non si può usare una copia del
contrassegno. Un vero e proprio falso, privo di ologramma.

RIPRODUZIONE RISERVATA

LOAD-DATE: October 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             424 of 2985 DOCUMENTS



                          Corriere della Sera (Italy)

                            10 ottobre 2013 giovedì
                               NAZIONALE Edizione

Mediobanca, Unipol esce per 135 milioni;
Agli investitori istituzionali

BYLINE: Fabrizio Massaro

SECTION: ECONOMIA; Pag. 39

LENGTH: 274 parole


MILANO - Unipol ricorre al «collocamento accelerato» per vendere le azioni
Mediobanca portate in dote da Fonsai e uscire così definitivamente da Piazzetta
Cuccia. La compagnia assicurativa delle coop si era impegnata a liberarsi entro
l'anno del pacchetto di azioni di Piazzetta Cuccia - in totale Fonsai aveva
circa il 3,83% del capitale - per rispettare i vincoli antitrust, nell'ambito
dell'integrazione con le società ex Ligresti, Premafin e Fonsai.

Ieri il gruppo guidato da Carlo Cimbri ha lanciato l'operazione di «accelerated
bookbuilding» sul 2,7%, pari 23,1 milioni di azioni Mediobanca. Il prezzo è
stato di 5,85 euro, «con uno sconto di appena il 2% sul prezzo di chiusura»,
ieri 5,97 euro in rialzo dell'1,02%, spiega Fabio Deotto di Equita, che ha
curato il collocamento. «Già dopo un'ora il book è stato chiuso, c'è stato
grande interesse dagli investitori, soprattutto anglosassoni. In generale è un
buon periodo per i titoli italiani». Il restante 1,15%, ha spiegato ieri Unipol
in una nota, era stato oggetto di «contratti di vendita a termine
precedentemente sottoscritti» da regolare entro novembre. Mediobanca nell'ultimo
mese ha segnato un rialzo del 15,8% dopo la presentazione dei conti (e la
relativa pulizia dei bilanci) e soprattutto la riscrittura del patto di
sindacato con il vincolo sul 30,05% rispetto al 42% precedente. Il controvalore
della vendita è stato di 135 milioni: di conseguenza, essendo la quota
Mediobanca iscritta a bilancio 2012 di Unipol per un valore sui 4,65 euro per
azione, la plusvalenza massima dell'operazione sul valore a bilancio è stimata
poco sotto i 30 milioni.

© RIPRODUZIONE RISERVATA

LOAD-DATE: October 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             425 of 2985 DOCUMENTS



                          Corriere della Sera (Italy)

                             7 ottobre 2013 lunedì
                               NAZIONALE Edizione

Gara di consumi in 500L Oltre 30 km con un litro;
La sfida Più di 800 chilometri con un pieno di gasolio. Per una volta vince chi
va «più piano»

BYLINE: Roberto Iasoni

SECTION: MOTORI; Pag. 59

LENGTH: 685 parole



HIGHLIGHT: Da Torino a Parigi con le Living 1.6 Multijet 105 cv


PARIGI - La meta di un viaggio non è mai un posto, ma un modo nuovo di vedere le
cose. Ci rigiriamo in testa l'intuizione di Henry Miller mentre guidiamo verso
Parigi. Il contachilometri marcia più lento del solito, non superiamo i 100: se
ha ragione lui, Miller, quelli che ci sorpassano a tutto gas, con il paraocchi
dell'impazienza, non vedono le cose come le vediamo noi. Il fatto è che non
abbiamo fretta, tanto vince non chi taglia per primo il traguardo, ma chi
consuma meno carburante.

Si chiama Diesel Challenge, la sfida del diesel. L'hanno lanciata Bosch e Fiat.
La prima ci ha messo il cuore del moderno motore a gasolio, la pompa ad alta
pressione del Common Rail (30 milioni quelle uscite dallo stabilimento barese
della multinazionale tedesca); il Lingotto ci ha messo la 500L Living - 20
centimetri più lunga della 500L «normale» e cinque posti più due - dotata del
1.6 Multijet II da 105 cavalli. Partenza dal Mirafiori Motor Village di Torino;
arrivo al Paris Motor Village. Un pieno di gasolio (50 litri: circa 85 euro) a
disposizione. Lo sportello del serbatoio sigillato. E vinca il più sobrio.

Accelerazioni e frenate graduali, marce alte, velocità costante, pesi ridotti al
minimo, finestrini chiusi, climatizzatore in servizio solo se necessario. Nel
traffico di Torino questa teoria te la scordi, in compenso puoi contare sullo
Start&Stop. La prima sorpresa è l'autonomia. All'inizio l'indicatore nel
cruscotto segna 800 km, ma sulla Torino-Bardonecchia, tenendo i 90/100 orari,
dice 1002. Strano. Ma vero: la 500L Living rileva l'eccezionale delicatezza del
guidatore, il suo piede piuma, e ricalcola l'autonomia tenendone conto.

Prima tappa al Frejus: 89,5 km percorsi, alla media di 67 orari. Non è un
incubo: la lentezza è memoria, la velocità è oblio. Consumo medio: 5,3 litri/100
km. E all'uscita dal traforo c'è la Francia, dove 7 auto su 10 viaggiano a
gasolio.

«Non c'è confronto con una pari vettura a benzina - spiega durante una sosta
Federico Brivio, capo del diesel in Bosch -: a gasolio si risparmia il 30% di
carburante e si emette il 25% in meno di CO2. Con un piacere di guida
superiore». La 500L Living va con il regolatore di velocità inserito, per
mantenere più facilmente costante l'andatura. Il motore è a 1.500 giri. Piano,
non troppo. Allegro, non troppo. Digressione a Le Bourget du Lac per il pranzo,
vista lago. A questo punto (218 km, autonomia residua di 1.029 km) la media è
scesa a 4 litri/100 km. Verso sera, dopo 7 ore - al netto degli stop - e 529 km,
ci fermiamo a Chailly-sur-Armançon, in Borgogna. L'alba del giorno dopo ha un
cielo di nuvolette rosa: l'autostrada a sparo è più sbrigativa, vero, ma certi
dettagli sfuggono. La provincia dei borghi, dei campanili, delle botteghe, delle
piazzette ferme in un tempo tutto loro.

Parigi. All'area di servizio in rue de la Légion Étrangère, appena fuori della
Périphérique, c'è la resa dei conti. Sono 806 km. Le tre 500L Living partite da
Torino, più la quarta guidata da un pilota professionista, si ritrovano alla
pompa del gasolio: 1,46 euro il litro, 25 centesimi meno che in Italia. Chi
rabbocca di meno ha vinto il Challenge Diesel. Dunque: i terzi classificati
fanno il pieno con 28,44 litri (significa aver speso in carburante 41,61 euro);
i secondi, con 27,51 litri (40,26 euro); i primi, con 25,04 euro (36 euro). In
altri termini, rispettivamente: 32, 29 e 28 km/litro. Con medie fra 73 e 86
orari; con 11 ore di guida; con molta pazienza (e qualche meraviglia, di quelle
alla Henry Miller). Con quello che volete. Ma tenendo un passo più realistico, e
lasciando respirare il millesei sotto i 2.000 giri, sarebbe facile superare i 20
al litro. Con il bus, da Torino a Parigi, si spenderebbero circa 50 euro. Un
volo low cost qualsiasi non verrebbe meno di 60. In treno ci si avvicinerebbe ai
200. E nessun «rivale» offrirebbe la stessa libertà di movimento. Di più
conveniente di questo Multijet II da 105 cavalli ci sarebbero il pellegrinaggio
e la bici, forse.

(Per la cronaca: la 500L Living più «eco» è stata quella dell'equipaggio
Corriere della Sera - Gente Motori ).

RIPRODUZIONE RISERVATA

LOAD-DATE: October 7, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             426 of 2985 DOCUMENTS



                          Corriere della Sera (Italy)

                             7 ottobre 2013 lunedì

Telecom Governance sospesa, aspettando Sarmi;
Il dopo Bernabè La crescita di Telefonica potrebbe creare problemi di Antitrust
in Brasile. Il ruolo operativo dell'amministratore delegato Patuano

BYLINE: MASSIMO SIDERI

SECTION: CORRIERECONOMIA; Pag. 4

LENGTH: 731 parole



HIGHLIGHT: Il socio spagnolo, Alierta, a Roma il giorno dopo il cda: ha
incontrato il candidato presidente? Il nodo «golden power»


P er Telecom Italia si apre la settimana del limbo. Archiviate le dimissioni di
Franco Bernabè - e in attesa di capire, piccolo particolare, quale sarà il
futuro dell'azienda e della rete - resta una sola una domanda a cui tutti
guardano: arriverà Massimo Sarmi, attuale amministratore delegato di Poste
italiane, a guidare l'azienda? Nel gruppo telefonico il nuovo manager è già
nell'aria. La trattativa di Sarmi con i soci italiani di Telco, Generali e
Mediobanca, è indubbiamente in corso. Intesa Sanpaolo ha fatto capire di
preferire l'attuale assestamento post-Bernabé, per certi versi una sorta di
ritorno alla «normalità».

Le mani e le deleghe

L'ex presidente aveva preteso la concentrazione della maggior parte dei poteri
nelle proprie mani. Ma il consiglio di amministrazione di giovedì, dopo la sua
uscita, ha affidato «temporaneamente» tutte le deleghe all'amministratore
delegato, Marco Patuano. La banca milanese, dunque, pensa che si potrebbe
traghettare l'azienda così fino alla naturale scadenza di aprile.

In realtà ci sono ben due indizi che raccontano un'altra storia molto più a
breve termine. Il primo è quell'aggettivo «temporaneo», specificato nel
comunicato aziendale. Il secondo è che dell'attesa presentazione del piano
industriale di Telecom Italia, che lo stesso Patuano avrebbe dovuto presentare
giovedì e sul quale Telefonica aveva già dato il benestare, non c'è stata
traccia. Per l'eventuale societarizzazione delle business unit bisognerà
attendere il nuovo corso. Manca il terzo indizio che permetterebbe di parlare di
una prova, ma sembra abbastanza chiaro che i soci si siano voluti tenere le mani
libere per trattare con Sarmi. È probabile che alla fine si opti per una via di
mezzo, con le deleghe strategiche a Sarmi, e quelle operative a Patuano.

Una «pax» nella governance che non potrebbe che fare bene al gruppo quotato in
Borsa.

Il lato spagnolo

Resta il tema Telefonica. L'operatore spagnolo, salito al 66% di Telco, la
scatola che controlla Telecom con il 22,4%, per adesso non dovrebbe mettere
becco sulla governance ma, giunti a questo punto, è chiaro che anche Sarmi vuole
capire bene quale sia l'indirizzo che il socio forte vorrà dare all'azienda. I
temi sono tanti: oltre alle deleghe, c'è la questione annosa della rete Telecom.
Il suo futuro. Cosa succederà della delibera sullo scorporo dell'infrastruttura.
La questione scivolosa legata a Tim Brasil, uno dei grandi temi caldi visto che
Telefonica già possiede il primo operatore mobile del Paese sudamericano e con
Tim Brasil avrebbe uno strapotere che, difficilmente, il watchdog brasiliano
vorrà digerire.

A riguardo i numeri uno e due di Telefonica, César Alierta e Julio Linares, sono
stati avvistati proprio venerdì a Roma (giovedì erano a Milano per il board ).

Triangolazioni

Ora, Roma è una bella città che vale tre ore di viaggio con il treno veloce o
un'ora di aereo. Ma è anche la città dove vive e lavora Sarmi. È dunque
possibile che ci sia stato almeno un caffè di cortesia tra i tre manager.

Con la fiducia posta al governo, torna anche in auge la questione della golden
power , versione adattata ai tempi della storica «azione d'oro» che permetteva
ai governi di congelare le operazioni non gradite. La golden power in realtà era
sul tavolo del governo Letta da diversi mesi. Tanto che mancavano solo le norme
attuative. Sul tema è stato chiaro il viceministro allo Sviluppo economico,
Antonio Catricalà, che in chiusura di settimana aveva detto che «l'idea di
inserire la rete telefonica, che è strategica, all'interno dei poteri speciali,
era già da tempo allo studio. Tant'è vero che quanto prima saranno pronti i
decreti, che non sono atti che si possano fare all'ultimo momento». Per metterli
a punto, ha sottolineato, «servono molte cose, tra cui il parere del Consiglio
di Stato». In questo caso, quindi, non si tratterebbe di cambiare le regole a
partita in corso come sarebbe successo con una modifica della soglia dell'Opa
obbligatoria (ora al 30%), ma «di portare a compimento un'idea che era già dello
scorso governo».

La golden power offre all'esecutivo dei poteri di istruttoria con la possibilità
di chiedere agli azionisti quale siano i progetti di sviluppo e di investimento
laddove una certa infrastruttura - come nel caso della rete telefonica dove, non
dimentichiamolo, passa anche internet - passi in mano straniere.

msideri@corriere.it

RIPRODUZIONE RISERVATA

LOAD-DATE: October 7, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             427 of 2985 DOCUMENTS



                          Corriere della Sera (Italy)

                             7 ottobre 2013 lunedì

Wall Street Twitter e social gonfiano la bolla;
Borsa Nei primi nove mesi dell'anno i debutti sono stati il 50 per cento in più
rispetto al 2012. Tra gli esordi anche Chrysler e Hilton

BYLINE: MARIA TERESA COMETTO

SECTION: CORRIERECONOMIA; Pag. 12

LENGTH: 861 parole



HIGHLIGHT: Sul mercato delle matricole sembra essere ritornata la stessa febbre
del 2007. Le nuove regole del «Jobs act» 110 debutti sul listino di Borsa hanno
già seguito le nuove norme di tutela Fiat quotando la controllata vuole
risolvere il contrasto con i sindacati


I l mercato delle matricole a Wall Street è tornato «caldo» come nel 2007, ma i
risparmiatori ne sono stati finora alla larga, ancora spaventati dalla grave
crisi finanziaria del 2008 e anche delusi dal flop nel maggio 2012 dell'Ipo (
Initial public offering , offerta iniziale pubblica di azioni) di Facebook. Ora
che le quotazioni della dot.com di Mark Zuckerberg sono risalite sopra il prezzo
dell'offerta (+30% circa) e che è stato preannunciato il debutto in Borsa
dell'altro popolare social network , Twitter - insieme ad altri importanti
marchi come Hilton, la catena di alberghi più grande al mondo - i piccoli
investitori individuali potrebbero essere tentati di correre di nuovo a
sottoscrivere le matricole. Ma le nuove regole sulla pubblicizzazione dei conti
di chi si vuole quotare e lo spauracchio del default del debito Usa - possibile
in teoria se continua il muro contro muro fra Repubblicani e Democratici al
parlamento di Washington - rischiano di intiepidire l'entusiasmo del pubblico
per le prossime offerte. O addirittura di far decidere il loro rinvio da parte
delle stesse società.

Esordi in crescita

Nei primi nove mesi di quest'anno si sono quotate al Nyse (New York stock
exchange) o al Nasdaq 156 imprese, il 47% più dello stesso periodo nel 2012: di
questo passo può essere superato il livello del 2007, quando le matricole erano
state 231, il numero più alto dopo il boom delle dot.com nel 2000. Ma a
sottoscrivere le Ipo sono quasi solo i gestori professionali.

Il ricordo dell'euforia per la prima ondata di Internet company è riaffiorato il
mese scorso con il debutto di tre aziende tecnologiche, che nel primo giorno di
scambi hanno visto le loro azioni schizzare all'insù del 100% e oltre, e che
tuttora sono valutate molto più del prezzo dell'Ipo nonostante non realizzino
profitti: la società di pubblicità digitale Rocket fuel, la piattaforma virtuale
per la sicurezza online FireEye e il servizio di software nella «nuvola»
BenefitFocus.

Il cinguettio

Molto più nota al largo pubblico è Twitter, che la settimana scorsa ha
ufficializzato la sua intenzione di sbarcare in Borsa (ma non ha detto quando)
raccogliendo fino a 1 miliardo di dollari, il che implicherebbe una sua
valutazione di circa 10 miliardi a fronte di un fatturato di 254 milioni di
dollari e perdite per 69 milioni nel primo semestre di quest'anno: un livello
che sembra «da bolla», addirittura superiore a quello di Facebook all'epoca
della sua Ipo (104 miliardi di valutazione contro 3,7 miliardi di dollari di
fatturato). Multipli da capogiro sono attesi anche per Midasplayer
International, il creatore del popolarissimo gioco online Candy crush, che -
secondo indiscrezioni - avrebbe avviato l' iter per quotarsi, ma si avvale delle
nuove regole del Jobs ( Jump-start our business startups ) act , entrate in
vigore lo scorso aprile a favore delle startup , per tenere segrete tutte le
informazioni aziendali fino a 21 giorni prima dell'inizio del road show , cioè
tre settimane prima della sollecitazione del pubblico risparmio.

Tutela del business

Lo scopo della «segretezza» - di cui si possono avvalere le «giovani imprese
innovative» con un fatturato inferiore a 1 miliardo - è proteggerle dal rischio
che i concorrenti copino il loro business o cerchino di sfruttare dati
confidenziali a loro scapito.

Ben 110 Ipo di aziende americane quest'anno hanno seguito la nuova procedura del
Jobs act , secondo la società di ricerca Renaissance capital . Ma questa
riservatezza può alienare ulteriormente l'interesse dei risparmiatori per la
Borsa, sostengono i critici, perché tre settimane per valutare i conti di una
startup e decidere se vale la pena rischiare di scommetterci soldi non sono
abbastanza, forse nemmeno per investitori professionali.

Chrysler accelera

Tutto si sa invece dei conti di Chrysler, la casa automobilistica di Detroit
controllata dall'italiana Fiat. Ma la registrazione della sua Ipo presso la Sec
( Securities and exchange commission ), l'autorità Usa di vigilanza sui mercati
finanziari, non dipende dalla reale volontà di quotare una parte delle sue
azioni, bensì dalla lite giudiziaria che oppone Fiat ai sindacati che posseggono
il pacchetto azionario di minoranza: l'Ipo servirebbe a fissare il «prezzo
giusto» per la vendita di questo pacchetto a Fiat, se le due parti non si
mettono d'accordo prima.

Hilton si presenta agli investitori risanata e rilanciata dalla gestione della
società di private equity Blackstone, che l'aveva comprata nel 2007 per 26
miliardi di dollari e ora spera di ricavarne un guadagno del 100%. Mentre
Alibaba - la più grande società cinese di eCommerce, di cui Yahoo! controlla
ancora il 24% - ha scelto New York invece di Hong Kong per la sua Ipo da 15
miliardi di dollari (secondo stime di mercato), perché la Borsa asiatica non ha
approvato la speciale corporate governance proposta: il fondatore Jack Ma e il
top management vogliono nominare loro la maggioranza dei membri del consiglio
d'amministrazione, pur possedendo una piccola minoranza del capitale, per
conservare la «cultura speciale» di Alibaba. Resta da vedere quanto questa
anomalia piacerà a Wall Street.

@mtcometto

RIPRODUZIONE RISERVATA

LOAD-DATE: October 7, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             428 of 2985 DOCUMENTS



                          Corriere della Sera (Italy)

                             7 ottobre 2013 lunedì

A bordo con un'app;
Applicazioni

BYLINE: BA. MILL.

SECTION: CORRIERECONOMIA; Pag. 35

LENGTH: 181 parole


D a oggi è possibile scaricare una nuova app che permette di gestire tutte le
fasi del ciclo di vita del noleggio, dalla scelta dell'auto fino alla
rescissione del contratto. L'ha messa a punto Leasys, la società di noleggio a
lungo termine nata dalla joint venture Fiat-Crédit Agricole Consumer Finance.
Disponibile per iOS, presto arriverà anche nel Play Store di Android. Grazie ad
un'interfaccia facile da usare, chiara e intuitiva, l'automobilista potrà
selezionare, con un semplice tocco, il servizio desiderato. Le cartelle
cliccabili vanno dal soccorso stradale (richiesta carro attrezzi o interventi
sanitari) alla manutenzione (geolocalizzazione dei punti di assistenza
convenzionati con possibilità di fissare un appuntamento per tagliandi,
revisioni, pneumatici). Oltre alla possibilità di notificare multe, denunce e
foto sinistri, variazioni contrattuali. «Oltre ad incrementare la customer
experience - spiega Claudio Manetti, ad del gruppo - la tecnologia ci aiuta a
conoscere sempre meglio i nostri clienti ed a costruire un'offerta di servizi
mirati».

RIPRODUZIONE RISERVATA

LOAD-DATE: October 7, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             429 of 2985 DOCUMENTS



                          Corriere della Sera (Italy)

                            6 ottobre 2013 domenica
                               NAZIONALE Edizione

Chrysler, il nodo Wall Street Così Marchionne tratta negli Usa;
Il Lingotto Il piano per quotare l'intero gruppo italo-americano uscendo dallo
stallo con il sindacato di Detroit

BYLINE: Raffaella Polato

SECTION: ECONOMIA; Pag. 35

LENGTH: 830 parole



HIGHLIGHT: Il negoziato con la Uaw di Bob King e lo scoglio del prezzo delle
azioni


Un'offerta pubblica che potrebbe concludersi senza l'offerta pubblica. Almeno se
per «offerta pubblica» si intende quello che normalmente è l'ultimo atto del
processo: la quotazione. Paradossale (o spia di gravi problemi) se si trattasse
di qualsiasi altra società. Scenario del tutto logico nel caso di Chrysler.

Auburn Hills, alla fine, a Wall Street, ci andrà. Ma con buona probabilità già
insieme a Fiat, non al termine di «questa» Ipo. Il collocamento del 24,9%
Chrysler detenuto da Veba va avanti. Potrebbe però essere solo il modo per
«chiarire esattamente come i mercati valutano» la casa americana e, quindi,
«mettere dei paletti che possono essere riconosciuti da entrambe le parti».
Traduzione (libera) del virgolettato di Sergio Marchionne: si può arrivare a
stabilire un prezzo di Borsa senza necessariamente approdarci, al listino. E con
ciò sbloccare comunque le trattative per la vendita dell'intero pacchetto Veba a
Fiat.

Le carte sul tavolo sono note. Il fondo del sindacato Usa dell'auto, lo Uaw,
detiene in tutto il 41,5% di Chrysler. Lo valuta 4,2 miliardi di dollari e
questa è, suppergiù, la richiesta fatta al Lingotto e la base di valutazione
anche per il 16,6% su cui Torino ha già una serie di opzioni (in parte già
esercitate). La risposta di Marchionne - «Comprino un biglietto della lotteria»
- non fa solo parte della strategia negoziale. A differenza del prezzo massimo
da cui, ufficialmente, non si muove: sa benissimo di doverlo alzare, l'assegno
da 1,8 miliardi cui si arriverebbe applicando semplicemente i parametri
dell'accordo firmato al momento del salvataggio.

La distanza in ogni caso rimane. E la morale è: stallo. Per sbloccarlo in teoria
ci sarebbe, sì, anche il contenzioso giudiziario. Nessuno però crede che sarà
davvero un giudice ad assumersi la responsabilità di stabilire quanto valga
Auburn Hills (e infatti si va di rinvio in rinvio). Da qui la richiesta Veba di
avviare le procedure per l'Ipo sul 24,9%. L'obbligato «okay» del Lingotto. La
partenza dell'iter.

Però. Per Marchionne quotare solo «la minoranza della minoranza» Chrysler, e non
direttamente il futuro gruppo unico con Fiat, significa moltiplicare a dismisura
le noie burocratiche pre-fusione e, peggio, allungare pericolosamente i tempi
dell'operazione Wall Street. Per il fondo del sindacato, che deve pagare le
parcelle sanitarie degli iscritti e non può permettersi di tenere ancora a lungo
immobilizzato un attivo di queste dimensioni, ci sono tutti i rischi del
chiedere soldi al mercato quando il mercato avrà probabilmente già passato i
massimi della fase espansiva. E l'Ipo, «tecnicamente possibile nel 2013», è di
fatto ormai slittata al 2014. Per di più, se da un lato è Fiat a dover fare i
conti con analisti e agenzie di rating (Fitch ha già ventilato impatti sul
rating in caso di assegno oltre i 5 miliardi), dall'altro nemmeno Veba se ne può
disinteressare: al netto della speculazione che certamente si scatenerebbe e
avrebbe gioco facile a «muovere» un flottante così limitato, tra i fattori
d'azzardo sicuro deve includere la freddezza degli investitori istituzionali
verso operazioni non condivise da top management e azionisti di maggioranza. E
qui c'è un caso da manuale.

D'altra parte la via d'uscita (potenziale) c'è. E può risolvere anche l'altro
problema del Veba. È squisitamente «politico». Il sindacato può permettersi
ancor meno di un'azienda privata di sentirsi dire (dalle centinaia di migliaia
di iscritti, in questo caso): «Avete svenduto». Ma, avendo chiesto a Fiat 4,2
miliardi che Fiat è lontana anni luce dal concedere, il rischio lo correrebbe
quasi certamente se raggiungesse una qualsiasi intesa «a due» (fosse anche a
metà strada, ossia ai 3 miliardi di cui pure si è parlato). Per evitarlo ha
bisogno (come Fiat) di un arbitro riconosciuto. Un giudice (ma la via pare
saltata, per i tempi troppo lunghi). Oppure, appunto, il mercato. Non sarà
imparziale, non sarà insindacabile, certo non è infallibile. Il percorso
previsto per un'Ipo è però rigoroso. Anche nella parte più delicata: la
formazione di una «forchetta» di prezzo, l'espressione del minimo e del massimo
che la Borsa può assorbire.

Più favorevole a Veba? A Fiat? In qualche modo non è, oggi, la cosa più
importante. Conta di più il fatto che si avrebbero i famosi «paletti che possono
essere riconosciuti da entrambe le parti». Dopodiché, Chrysler della quotazione
potrebbe tranquillamente fare a meno. Sarebbe Fiat, a quel punto, a comprare e a
pagare al fondo lo stesso prezzo per il 16,6% su cui già ha le opzioni.
Marchionne potrebbe procedere con il piano originario di fusione e collocamento
del nuovo gruppo: Fiat-Chrysler direttamente a Wall Street, senza tappe
intermedie, senza altre lungaggini burocratiche, senza ulteriori ritardi.
Sull'altro fronte Bob King, il presidente Uaw, avrebbe l'inattaccabilità che
cerca: che i soldi dell'Ipo arrivino da Fiat o dal collocamento «terzo», la
cifra sempre quella sarebbe. Troppo semplice?

© RIPRODUZIONE RISERVATA

LOAD-DATE: October 6, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             430 of 2985 DOCUMENTS



                          Corriere della Sera (Italy)

                             5 ottobre 2013 sabato
                               NAZIONALE Edizione

Mediobanca, la spinta verso un consiglio più leggero;
Bilancio A Nagel e Pagliaro compensi per 2,25 milioni a testa

BYLINE: S. Bo.

SECTION: ECONOMIA; Pag. 52

LENGTH: 345 parole



HIGHLIGHT: Cause per 300 milioni Tredici su 15 risalgono a dieci anni fa
sull'Opa mancata sulla Fondiaria


MILANO - Pressoché invariati nell'esercizio concluso il 30 giugno i compensi al
vertice di Mediobanca: Alberto Nagel e Renato Pagliaro, amministratore delegato
e presidente dell'istituto, hanno percepito 2,25 milioni a testa, somma che non
prevede bonus e che comprende 1,9 milioni di compensi fissi e circa 352 mila
euro di benefici non monetari, quasi tutti relativi al fondo pensione
integrativo. Il direttore generale Francesco Saverio Vinci ha incassato 1,91
milioni, e ai due vicedirettori generali Maurizio Cereda e Massimo Di Carlo sono
stati corrisposti rispettivamente 1,47 e 1,56 milioni.

Le cifre emergono dal bilancio depositato ieri in vista dell'assemblea dei soci
in calendario il 28 ottobre. Fra gli altri capitoli, la conferma del fatto che
il board di Mediobanca «ritiene condivisibile una riduzione del numero dei
consiglieri». È uno dei punti emersi anche quest'anno dal processo di
autovalutazione sulla dimensione, composizione e funzionalità degli organi
amministrativi, promosso su impulso di Bankitalia e cui hanno partecipato 20
consiglieri dell'istituto.

Nel capitolo relativo alle cause di risarcimento danni in corso contro
l'istituto, il cui ammontare supera di poco i 300 milioni, la novità è
rappresentata da Salini. La causa riguarda l'ipotesi di un "concerto", cioè a un
presunto patto non dichiarato per non superare la soglia del 30%, relativo a
Impregilo. A citare Mediobanca per 73 milioni insieme ad altri quattro convenuti
sarebbe stata Salini nel momento in cui infuriava la battaglia per Impregilo,
cioè prima dell'adesione all'Opa di Piazzetta Cuccia e dei Gavio. Il capitolo
più consistente resta sempre la mancata opa su Fondiaria che la famiglia
Ligresti e Piazzetta Cuccia avrebbero dovuto lanciare oltre dieci anni fa sulla
compagnia fiorentina. Le 13 cause contro Mediobanca «valgono» 100 milioni e
soprattutto a esse sono destinati i 150 milioni già accantonati nel fondo rischi
e oneri: un ammontare che «fronteggia ampiamente» gli oneri di tutte le vicende
legali che coinvolgono Piazzetta Cuccia.

© RIPRODUZIONE RISERVATA

LOAD-DATE: October 5, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             431 of 2985 DOCUMENTS



                          Corriere della Sera (Italy)

                             4 ottobre 2013 venerdì
                               NAZIONALE Edizione

Marchionne: non c'è l'accordo Il collocamento Chrysler va al 2014;
Il Lingotto Fitch avverte: se paga Detroit oltre 5 miliardi, debito a rischio.
Il titolo cade

BYLINE: R. Po.

SECTION: ECONOMIA; Pag. 37

LENGTH: 563 parole



HIGHLIGHT: «Mamma Fiat non esiste più, in Italia con coraggio contro il declino»



NOTIZIE CORRELATE

Chi ancora non l'ha fatto - e sono «molti», dice Sergio Marchionne - si rassegni
e si scordi una volta per tutte di quella che a lungo è stata «mamma-Fiat». Una
cosa, un'idea (di azienda) «vecchiotta, fuori moda e un po' ingombrante, di cui
nei discorsi da bar si parla come se fosse un peso». Solo che «mamma Fiat» non
esiste più. Da un pezzo. Resiste l'immagine-stereotipo, certo. E «la maggioranza
degli italiani» è anche «in buona fede», persino sui «tanti pregiudizi»:
oggettivamente al Lingotto «il ritmo del cambiamento è stato così veloce da
contribuire ad ampliare la distanza dal Paese». Poi però c'è pur sempre
«qualcuno» che «questa distorsione della realtà la alimenta in modo consapevole
e pretestuoso».

La verità è un'altra, ripete l'amministratore delegato di Fiat-Chrysler mentre
riceve la Medaglia Aprutium a L'Aquila, terra d'Abruzzo che è anche la sua,
terra di gente che «cade e si rialza e non perde tempo a lamentarsi». È che
quanto Torino «ha fatto negli ultimi dieci anni» è stato «ogni sforzo per uscire
da un isolamento che ne avrebbe pregiudicato il futuro». È che, grazie a questo,
«abbiamo creato dalle potenziali ceneri di un costruttore italiano un gruppo con
un orizzonte globale». È infine, la verità di Marchionne, l'elenco degli
investimenti fatti, in corso, o in programma da noi. Non sarebbero stati
possibili, se il Lingotto non si fosse salvato aprendosi all'estero. Ed è
«questa strategia» che, rivendica, dopo le fabbriche già riconvertite «ci
permetterà di avviare nuove produzioni nei nostri stabilimenti italiani,
destinate a servire i mercati di tutto il mondo». Un «atto di coraggio contro il
declino», scandisce. Un «gesto di fiducia verso il futuro». Fatti qui, nel Paese
che, a sentire chi «alimenta i pregiudizi e la distorsione della realtà», Torino
sarebbe pronto a mollare.

Non accadrà, ripete. La «scommessa Italia» è nuovamente confermata. Tanto più
dopo gli ultimi sviluppi politici. Marchionne era a New York con Enrico Letta,
il giorno del preannuncio di dimissioni dei parlamentari Pdl. Aveva guardato
allibito (come i più) all'escalation di fibrillazioni che ne era seguita. Ora
non può che dirsi «felicissimo» della fiducia al governo: «Serve a recuperare
credibilità all'estero». Recupero che darà una mano anche a lui, almeno in
parte, perché nella partita che sta giocando la sola reputazione personale (pur
molto alta) rischia di non bastare fino in fondo. Come reagiranno, negli Usa,
quando l'«italiana» Fiat si fonderà e andrà a Wall Street con l'«americana»
Chrysler? Non sarà del tutto secondaria, l'immagine del Paese.

Il problema è in ogni caso di dopodomani. Oggi il nodo (di tutto) resta la
trattativa con Veba, il fondo del sindacato Uaw. «Il dialogo deve continuare per
forza», dice Marchionne, ma «no», per ora le posizioni non sono più vicine (come
in Italia, su altre questioni, con la Fiom: «Continuiamo a invitarli a firmare
il contratto, visto che entrano nel pieno delle relazioni con Fiat. Se non
vogliono è un problema loro»). Quindi si va avanti con le procedure per la
quotazione, a Detroit, anche se l'Ipo «potrebbe slittare al 2014» e pur se
l'obiettivo vero è solo «chiarire come i mercati valutano Chrysler». Con un
primo avvertimento di Fitch: se per l'intero pacchetto Veba il prezzo superasse
i 5 miliardi di dollari il rating Fiat sarebbe a rischio.

© RIPRODUZIONE RISERVATA

LOAD-DATE: October 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             432 of 2985 DOCUMENTS



                          Corriere della Sera (Italy)

                             4 ottobre 2013 venerdì
                               NAZIONALE Edizione

Auburn Hills prezzi di mercato senza la Borsa

BYLINE: RAFFAELLA POLATO

SECTION: ECONOMIA; Pag. 37

LENGTH: 140 parole


«Potenzialmente può slittare al 2014». E - molto probabile - non completarsi mai
. Almeno non per la quota Veba. Anche se questo Sergio Marchionne non lo dice,
lette in controluce le sue parole sull'Ipo Chrysler, ieri, danno la chiave (una)
della complessa trattativa per l'operazione Wall Street. Portarci solo il 16%
ora sul tavolo non conviene a Fiat, che vedrebbe allungarsi a dismisura i tempi,
ed è un azzardo per la stessa Veba. Il sindacato deve d'altra parte ottenere un
prezzo inattaccabile: non può rischiare di sentirsi dire «avete svenduto».
Poiché negli Usa l'arbitro riconosciuto rimane il mercato, è chiaro che a questo
serve l'Ipo. A «mettere dei paletti che possano essere riconosciuti da entrambe
le parti», come dice Marchionne. Che poi potrà comprare. Fondere. E quotare
direttamente il nuovo gruppo.

© RIPRODUZIONE RISERVATA

LOAD-DATE: October 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             433 of 2985 DOCUMENTS



                          Corriere della Sera (Italy)

                             4 ottobre 2013 venerdì
                               DORSI RM Edizione

«Nababbo», con 93 milioni evasi;
Amante delle Ferrari Nel garage dell'imprenditore, molte auto di lusso. Gli
affari in Austria e San Marino

BYLINE: Fulvio Fiano

SECTION: CRONACA DI ROMA; Pag. 9

LENGTH: 341 parole



HIGHLIGHT: Arrestato commerciante hi-tech, nel mirino del pm 500 grossisti Fisco
Tra il 2007 e l'anno scorso la frode con i prestanome


Niente di tutto ciò che segue è stato mai dichiarato al Fisco da Fausto
Mencancini, 54enne «imprenditore» finito a Regina Coeli per bancarotta
fraudolenta: un attico da 500 metri quadrati ricavato da quattro appartamenti
unificati in uno dei nuovi complessi alla Bufalotta, con tanto di piscina e mini
appartamento per la tata. La quale aveva in dotazione anche una Clio tutta per
sé. Niente di sorprendente rispetto alle tre Mercedes, la Fiat 500 Abarth e
soprattutto le due Ferrari, una Testarossa e una F12, parcheggiate in varie
autorimesse (di proprietà) nella Capitale. E per restare al parco motori, due
yacht (uno, lo Skyfall, dà il nome alle indagini della Guardia di Finanza:
ormeggiato ad Olbia, 27 metri di lunghezza e oltre 4 milioni di euro di valore,
affittato a 45mila euro a settimana o 6.500 al giorno per un salto a
Montecarlo). L'altro, più modesto, a Marina di Scarlino, Grosseto, costato
450mila euro. Poi un loft a Corso d'Italia, dieci vani e quattro conti correnti
con 50 mila euro l'uno per le spese correnti, oltre a quelli all'estero ancora
oggetto di accertamenti.

Tanta ricchezza era stata accumulata con una maxi evasione fiscale, 93 milioni
euro dal 2007 al 2012, grazie a una «frode carosello». Mencancini, già a
giudizio per una precedente bancarotta, importava esentasse, come la legge
consente, prodotti hi-tech da Austria, Portogallo, San Marino. In Italia aveva
un sistema di sette società fittizie, intestate a prestanome (duemila euro di
stipendio al mese), attraverso le quali rivendeva gli apparecchi - a prezzi
fuori mercato ma tali comunque da fargli guadagnare cifre enormi - a 500
grossisti tra Roma e il resto d'Italia, anche loro oggetto di accertamenti. Le
società venivano poi fatte fallire per sfuggire all'Erario. Ma proprio una di
queste bancarotte ha dato il là all'inchiesta del pm Giorgio Orano, coordinato
dall'aggiunto Pierfilippo Laviani. Una delle Mercedes era appena stata
acquistata e, come tutto il patrimonio sequestrato, sarà messa all'asta per
risarcire il Fisco.

RIPRODUZIONE RISERVATA

LOAD-DATE: October 4, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             434 of 2985 DOCUMENTS



                          Corriere della Sera (Italy)

                             3 ottobre 2013 giovedì
                               NAZIONALE Edizione

Ma alla Società servono risorse (e Strategie);
L'analisi

BYLINE: SALVATORE BRAGANTINI

SECTION: ECONOMIA; Pag. 35

LENGTH: 685 parole



HIGHLIGHT: Vie d'uscita Il cda dovrebbe ergersi a difesa di quel 78% di soci
Telecom per cui quest'operazione è una vera pugnalata alle spalle


Oggi si riunisce il primo Consiglio di amministrazione di Telecom Italia (TI)
dopo l'accordo fra Mediobanca, Intesa San Paolo, Generali e la spagnola
Telefonica (tutti soci di Telco, azionista al 22% di TI), con il quale il trio
nostrano consegna il controllo del gruppo agli spagnoli. Al Consiglio il
presidente, Franco Bernabè, arriva dimissionario: il management non è stato in
alcun modo coinvolto in un accordo tessuto sopra la testa, e a detrimento, di
TI. Essa ha ancora buoni margini, ma troppi debiti; in compenso è forte in
America Latina. L'accordo invece lascia immutati i debiti, e ridurrà molto la
presenza sudamericana; bel colpo, non entra un euro in cassa, e si disperdono i
frutti di un lungo lavoro all'estero.

Di più, dato il peso dei debiti gravanti anche su Telefonica, in futuro grandi
investimenti di TI in Italia paiono improbabili; nemmeno è ipotizzata la fusione
TI-Telefonica, che darebbe al tutto una diversa forza e dimensione. Non si
tratta di difendere «l'italianità» di TI (anche se la rete fissa è un bel
problema), ma di evitare di smembrare una realtà che, ben gestita e rafforzata,
potrebbe tornare a dare al Paese occasioni di sviluppo. La crescita viene dalle
imprese dotate di quelle competenze tecniche che TI in qualche misura ancora
detiene. Essa ha anzitutto bisogno di un aumento di capitale che riequilibri una
struttura patrimoniale e finanziaria, stremata da successive ondate predatorie.
L'aumento però, come il matrimonio che lo spagnolo don Rodrigo impediva, non
s'ha da fare, perché nessuno dei soci di Telco - che col suo 22% avrebbe il
potere di impedirne l'approvazione in assemblea - se lo può permettere: se si
facesse essi diverrebbero quasi irrilevanti. La fine però potrebbe essere
diversa se il Consiglio trovasse il coraggio di ergersi a difesa di quel 78% di
soci TI per cui quest'operazione è una pugnalata alle spalle, ordita da una
congrega di soci finanziari di controllo ormai stremati dalle infinite cadute di
valore del titolo, dovute soprattutto alle loro stesse caratteristiche. Sono la
causa dei propri mali ma la fanno pagare agli altri. Il 78%, e l'Italia tutta,
sentitamente li ringrazia, uno ad uno. Se Bernabè resistesse proponendo un
aumento di capitale, magari aperto a nuovi soci, la cosa prenderebbe un'altra
piega: ognuno dovrebbe assumersi le proprie responsabilità, e se anche egli
riterrà di non poterlo fare, toccherà agli amministratori indipendenti
raccogliere la bandiera e proporre di deliberare sul tema, magari convocando al
più presto un apposito Consiglio di amministrazione. L'inerzia sul tema sarebbe
colpevole e ingiustificabile. Il fatto che Telco possa bloccare in Consiglio la
delibera non è in sé risolutivo: vorremmo vedere con quali argomenti gli
amministratori espressi da Telco si opporrebbero. Prima ancora, essi sarebbero
tenuti ad astenersi, dato l'evidente conflitto fra gli interessi di Telco (e
della controllante Telefonica) e quelli di TI. È ovvio che Telefonica ha
interesse a controllare TI, grazie ai pochi spiccioli pagati al trio nostrano in
Telco, mentre TI ha urgenza di nuovi fondi per ristabilire il proprio equilibrio
patrimoniale evitando un downgrading del debito. Per la stessa ragione, ove la
delibera approdasse in assemblea, gli altri soci presenti, in rappresentanza
ideale del 78%, dovrebbero chiedere al presidente di escludere dal voto Telco. E
l'aumento passerebbe. Ci troviamo in una situazione senza precedenti, figlia
storpia di un capitalismo incestuoso: un aumento di capitale obbligato, ma che
non si fa perché una parte correlata la impedisce. Quindi non un'operazione con
parti correlate, ma un'operazione che non s'ha da fare, quindi una non
operazione, tale perché una parte correlata non la vuole. L'abbandono della
logica dei patti di sindacato da parte di Mediobanca (sia pure per tutti ma non
per sé), e il nuovo corso di Generali, sono due buone notizie: ma se
quest'operazione è legittima figlia di quel nuovo corso, cominciamo male. E se
per caso un altro operatore decidesse di scendere in campo con un'Opa su TI, ne
vedremmo delle belle.

© RIPRODUZIONE RISERVATA

LOAD-DATE: October 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             435 of 2985 DOCUMENTS



                          Corriere della Sera (Italy)

                             3 ottobre 2013 giovedì
                               NAZIONALE Edizione

Mediobanca in Rally Giù Gtech e Luxottica;
Piazza Affari

BYLINE: GIACOMO FERRARI

SECTION: ECONOMIA; Pag. 41

LENGTH: 198 parole


L'indice Ftse-Mib di Piazza Affari, già positivo in mattinata, ha avuto una
breve impennata intorno alle 13,30 in concomitanza con l'annuncio di Silvio
Berlusconi sulla fiducia al governo, arrivando a superare il punto e mezzo di
incremento. In seguito si è ridimensionato, fino a chiudere con un progresso
dello 0,68%, mantenendosi comunque di un soffio sopra quota 18 mila punti.

Leggermente negativi, invece, gli altri listini europei, con gli operatori
preoccupati da un lato per le conseguenze del blocco del budget federale Usa, ma
rassicurati dalle parole di Mario Draghi, che ha confermato i segnali di ripresa
dell'economia, lasciando inalterati i tassi d'interesse. Tornando all'Italia,
gli acquisti si sono concentrati soprattutto su Finmeccanica (+7,58%) e
Mediobanca (+6,06%), premiata dopo il varo del nuovo patto di sindacato. Bene
anche Intesa Sanpaolo (+4,71%), A2A (+2,91%) e Banco Popolare (+2,84%). In calo
invece, colpiti dalle vendite di beneficio, Autogrill (-3,83%) e World Duty Free
(-3,16%), reduci dal balzo della vigilia. Giù infine Gtech (-2,93%), Luxottica
(-2,54%) e Pirelli (-2,33%). Stazionario, infine, lo spread Bund-Btp, a 256
punti.

© RIPRODUZIONE RISERVATA

LOAD-DATE: October 3, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             436 of 2985 DOCUMENTS



                          Corriere della Sera (Italy)

                            2 ottobre 2013 mercoledì
                                MILANO Edizione

Car sharing, la carica delle Cinquecento;
Traffico Il Comune accetta la proposta del consorzio di Eni, Trenitalia e Fiat.
«Le vetture? Tutte rigorosamente rosse»

BYLINE: Armando Stella

SECTION: CRONACA DI MILANO; Pag. 5

LENGTH: 692 parole



HIGHLIGHT: Dopo Atm e Car2go pronto un nuovo operatore per le auto a noleggio


Una flotta di Cinquecento a gareggiare con le Smart. Livrea rossa, il modello
classico e la variante L ( large ), un parco di 650 veicoli marchiati Eni,
Trenitalia e Fiat. Il mercato del car sharing era bloccato da anni. In principio
fu l'esperimento di Legambiente, travasato in Atm nel 2010; poi ci ha provato
Trenord con il suo servizio elettrico nelle stazioni. Ma il vero processo di
liberalizzazione è partito a luglio, spinto da un bando del Comune. I tedeschi
di Daimler hanno bruciato i concorrenti sul tempo, inaugurato Car2go in agosto e
totalizzato oltre 40 mila iscrizioni in sette settimane. Da ieri c'è un altro
colosso in campo: il consorzio capitanato da Eni con Trenitalia e Fiat. In
totale fanno quasi 1.300 auto.

La commissione tecnica di Palazzo Marino ha valutato ieri la proposta della
nuova cordata. Il responso: il progetto di Eni & soci rispetta il bando di gara.
Approvato. I dettagli economici vanno ancora approfonditi, ma la prospettiva è
sicura: il nuovo sistema di auto a noleggio prevederà uno schema di tariffe a
consumo (forse 25 centesimi al minuto, e comunque un prezzo inferiore ai 29 cent
stabiliti per le Smart di Car2go) e un limite massimo di 50 chilometri di
viaggio ininterrotto. Gli strumenti per le prenotazioni: Internet e smartphone.
Il gruppo di San Donato ha osservato le mosse dei competitor e pianificato una
sfida al rialzo. Le Smart di Car2go sono 450? Le Cinquecento saranno 650 (di cui
cinquanta modelli L).

I ricercatori dell'Agenzia per la mobilità e l'ambiente immaginavano per il car
sharing un «bacino potenziale» di 15-16 mila utenti. I risultati, a
sperimentazioni appena partite, sono enormemente superiori. Il gestore pubblico
GuidaMi di Atm ha quasi raggiunto i seimila abbonati e va a caccia di utenti (la
promozione «Scegli il free style» offre tre mesi di prova gratuita a chi firma
il contratto entro il 31 ottobre). Car2g0 s'era data un obiettivo prudenziale di
30 mila tessere in dodici mesi e ha già convinto oltre 40 mila clienti. Commenta
l'assessore Pierfrancesco Maran: «Grazie alle nuove regole messe in campo dal
Comune, a Milano è in atto un'autentica rivoluzione della mobilità. Dopo il boom
del bike sharing , con oltre il 50% in più di abbonati in un anno, e il successo
del car sharing , a Milano sarà sempre più ampia l'offerta di mezzi in
condivisione».

Il sindaco Giuliano Pisapia vede in questa Milano un «simbolo della mobilità
gentile e leggera in vista dell'Expo». La filosofia, eccola: «Il servizio di car
sharing può rappresentare una reale alternativa all'auto privata». Gli
obiettivi: «Ridurre il parco macchine, abbassare le emissioni inquinanti, far
risparmiare le famiglie e garantire maggior velocità di spostamento». Tutti i
gestori privati devono rispettare alcuni parametri fissi: servizio 24 ore su 24,
canali di prenotazione «rapida» (le applicazioni sui cellulari), presidi di
vetture vicino alle fermate dei mezzi pubblici, tariffe all inclusive (viaggio,
manutenzione e carburante) e costante rinnovamento della flotta (perché sia il
più ecologica possibile e rispetti gli standard europei). Voci di palazzo dicono
che altri operatori starebbero valutando l'ipotesi di un investimento a Milano:
sono stati fatti i nomi Autolib' (Francia) e Zip Car (Usa), oltre a un paio di
imprese svizzere e belghe. L'avviso pubblico scade il 31 dicembre.

RIPRODUZIONE RISERVATA

Le vetture Fiat che formeranno la nuova flotta di car sharing gestita dall'Eni

Le Smart gestite da Car2go. GuidaMi di Atm offre 160 vetture a noleggio

La riforma

Il bando di gara e le regole per le imprese

All'inizio dell'estate il Comune ha pubblicato un avviso pubblico per gli
operatori del car sharing. Linee guida del bando: numero di vetture ampio,
servizio 24 ore su 24, prenotazione rapida e tariffe che comprendano tutti i
costi di esercizio

Il debutto

Modello Car2go Niente Area C e sosta libera

Il sistema di Smart a noleggio di Car2go è stato inaugurato ufficialmente il 13
agosto scorso. Quota di iscrizione: 19 euro. Tariffa al minuto: 29 centesimi
(14,90 euro il costo all'ora). Le auto non pagano Area C e sostano gratis sulle
strisce gialle e blu.

Gli abbonati sono più di 40 mila

LOAD-DATE: October 2, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             437 of 2985 DOCUMENTS



                          Corriere della Sera (Italy)

                            2 ottobre 2013 mercoledì
                               NAZIONALE Edizione

La svolta di Mediobanca, patto al 30,05%;
Piazzetta Cuccia Scatta il rinnovo automatico per altri due anni, fino a
dicembre 2015. Il titolo vola in Borsa

BYLINE: Sergio Bocconi

SECTION: ECONOMIA; Pag. 37

LENGTH: 592 parole



HIGHLIGHT: Escono Generali e Groupama. Bolloré pronto a salire all'8%


Patto superleggero per Mediobanca: lunedì hanno comunicato la disdetta Generali
(2%), Groupama (4,93%), Marco Brunelli (0,16%) e, in parte, Italmobiliare (per
l'1% mentre l'1,6% resta vincolato). Perciò, visto che Unipol-Fonsai (3,8%) era
già stata autorizzata qualche settimana fa a uscire anticipatamente per gli
impegni con l'Antitrust, la percentuale compresa nell'accordo parasociale scende
dal 42,03 al 30,05%.

Un «minimo storico» che libera flottante e favorisce l'ingresso di nuovi soci ed
è per questo considerato con favore dagli analisti e dalla Borsa: ieri il titolo
ha guadagnato il 4,07%. Non è da escludersi infatti l'eventualità che arrivino
nuovi investitori stabili, che accompagnino (vincolando o meno le
partecipazioni) l'espansione industriale della banca d'affari guidata da Alberto
Nagel.

Intanto i francesi di Groupama hanno già fatto sapere che non intendono
procedere alla vendita delle proprie azioni. E Tarak Ben Ammar, consigliere di
Piazzetta Cuccia in rappresentanza degli azionisti d'Oltralpe, dice che «Vincent
Bolloré è disponibile, se autorizzato dal patto, a salire dall'attuale 6%
all'8%», quota molto vicina a quella del primo azionista Unicredit (8,66%),
«considerando l'istituto sempre più al centro del sistema industriale e
finanziario italiano, come dimostrato anche dai dossier risolti con una logica
nuova: la governance di Generali, il "salvataggio" di Fonsai, Rcs e Telecom».
Non è «invece oggi all'ordine del giorno la "sostituzione" di Groupama con nuovi
soci esteri». E fiducia «nella qualità della gestione di Mediobanca e Generali»
è stata sottolineata ieri dallo stesso Bolloré comunicando le dimissioni da
vicepresidente e consigliere del Leone per gli impegni assunti, come la
vicepresidenza di Vivendi. Un passo necessario anche per le nuove regole
francesi sugli incarichi multipli di vertice. Ma l'imprenditore transalpino
tiene a precisare che «resterà azionista» anche a Trieste. La compagnia
assicurativa, che per statuto non può avere meno di 11 consiglieri, dovrà
procedere alla sostituzione nel board, i cui componenti sono ora scesi a 10.

Il fatto che, grazie all'uscita parziale del gruppo Pesenti, la quota vincolata
di Piazzetta Cuccia non sia scesa sotto il 30% consente, secondo il punto 10 del
testo del patto, il rinnovo automatico fino al 2015. Diversamente, cioè sotto
quella percentuale, i soci avrebbero avuto la possibilità di sottoscrivere un
nuovo accordo. In caso di nuovi ingressi però il ritorno sopra il 30% avrebbe
fatto scattare la soglia dell'Opa.

Il patto «light», che vede anche con la disdetta del gruppo guidato da Mario
Greco la premessa per lo scioglimento di una partecipazione incrociata
significativa (Mediobanca è il primo azionista a Trieste con il 13,2%), se
questa volta è il frutto di una riduzione forse più ampia del previsto (Groupama
non sembrava più intenzionata a uscire, ma alla fine ha deciso per la disdetta)
è in realtà il risultato di un processo iniziato da tempo, guardato con favore
dal management anche perché, appunto, libera flottante e aumenta l'appeal presso
gli investitori italiani e internazionali. L'accordo, sottoscritto per la prima
volta nel 1955, dal 1988 e cioè dalla «privatizzazione» dell'istituto, fino al
2002 ha blindato metà del capitale. Nel 2003, dopo l'ingresso dei francesi
guidati da Bolloré, il perimetro sale al 56,7%. Da allora il patto dimagrisce:
nel 2007 la quota cala al 47,9% grazie a disdette fra le quali Fiat e Telecom,
quindi scende al 42%. Infine l'ultimo passo al «minimo storico».

© RIPRODUZIONE RISERVATA

LOAD-DATE: October 2, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             438 of 2985 DOCUMENTS



                          Corriere della Sera (Italy)

                             1 ottobre 2013 martedì
                               RIBATTUTA Edizione

Telecom, ultime verifiche su Sarmi Bernabè: ma la rete va scorporata;
Telecom Italia Oggi la riunione degli indipendenti nel board. Mercoledì il
comitato nomine

BYLINE: Massimo Sideri

SECTION: ECONOMIA; Pag. 33

LENGTH: 641 parole



HIGHLIGHT: Il presidente uscente dal premier. Caio in pole per le Poste I dubbi
di Intesa Intesa Sanpaolo avrebbe mostrato delle riserve per il manager pubblico



La settimana clou di Telecom Italia è iniziata con diverse conferme dei lavori
in corso ma anche qualche incertezza. Gli azionisti di Telco stanno
effettivamente trattando sul nome di Massimo Sarmi, attuale amministratore
delegato di Poste Italiane, per la guida dell'operatore telefonico laddove
giovedì, come appare probabile, il presidente esecutivo Franco Bernabè
rassegnerà le proprie dimissioni. Il nome del manager 65enne sarebbe stato fatto
dallo stesso presidente di Generali, Gabriele Galateri di Genola, e appoggiato
da Mediobanca. Delle riserve sarebbero arrivate invece da Intesa Sanpaolo che in
questi giorni, peraltro, ha subito uno scossone ai vertici con il cambio nel
weekend del consigliere delegato Enrico Cucchiani con Carlo Messina. Non è
chiaro se la banca abbia o meno un candidato alternativo.

Nel frattempo, nonostante il momento critico, il premier Enrico Letta avrebbe
anche ragionato sul dopo-Sarmi alle Poste. Tra i candidati per la guida
dell'azienda pubblica sarebbero circolati i nomi di Francesco Caio, già vicino a
Letta in questi mesi per dare corpo all'Agenda digitale come commissario, ma
anche quelli dell'ex direttore generale Rai, Lorenza Lei (ora amministratore
delegato di Rai Pubblicità, la ex Sipra) e di Enrico Pazzali, ex direttore
marketing delle Poste, ora alla guida di Fiera Milano.

Tornando a Telecom per adesso il socio spagnolo Telefonica si starebbe tenendo
alla finestra per non violare gli accordi in Telco che prevedono che fino al
superamento della soglia del 70% (dopo l'aumento di capitale della scorsa
settimana sono al 66%) la governance rimanga in mano ai tre soci italiani. Anche
se Galateri e il numero uno di Telefonica, Cesar Alierta, sono sempre stati
allineati sulle scelte importanti.

In ogni caso la Borsa ha salutato positivamente le scelte fatte e i rumor, ora
confermati, del possibile arrivo di Sarmi: ieri il titolo ha guadagnato il
5,17%.

Sui tempi si parlerebbe di almeno un paio di settimane di iter burocratico da
seguire per arrivare al cambio dal momento delle dimissioni. Il comitato nomine
del gruppo telefonico che si riunirà domani per la sostituzione di Elio Catania
non potrà intervenire in alcun modo. E, in ogni caso, la nomina dovrà passare
dal board per ritornare al comitato per una raccomandazione. Più importante
risulta la questione sostanziale delle deleghe. Sarmi è sempre stato un manager
operativo e chiederebbe di avere le mani libere per il suo passaggio in Telecom.
Ma, almeno per adesso, la linea degli azionisti di Telco sarebbe quella di
lasciare Marco Patuano come amministratore delegato anche per evitare scossoni
eccessivi.

Giovedì stesso, mentre a Milano si terrà un board che si preannuncia di fuoco
con le dimissioni di Bernabè, a Roma le Poste attendono un incontro di Sarmi con
le prime linee dei manager che però era in agenda da tempo.

Ieri lo stesso Bernabè si sarebbe incontrato con il premier Letta,
presumibilmente per preannunciare le prossime mosse. Il presidente di Telecom,
in una lettera alle commissioni Industria e Lavori pubblici del Senato, ha fatto
sapere che a suo parere l'imposizione ex lege dello scorporo della rete Telecom
o la sua nazionalizzazione «non sono pienamente compatibili con la legislazione
europea e nazionale», mentre il varo di regolamenti della golden share o nuove
norme per l'Opa «richiedono una attenta considerazione». Mentre per assicurare
gli investimenti necessari per la modernizzazione della rete telefonica è
necessario che si realizzi «un celere intervento di Cdp e Agcom per definire,
nell'ambito dei rispettivi ruoli, da un lato i necessari accordi finanziari per
una concreta attuazione del progetto di separazione della rete di accesso e,
dall'altro, la nuova disciplina regolamentare».

Oggi, in ogni caso, non si terrà l'audizione su Telecom.

msideri@corriere.it

© RIPRODUZIONE RISERVATA

LOAD-DATE: October 1, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             439 of 2985 DOCUMENTS



                          Corriere della Sera (Italy)

                             1 ottobre 2013 martedì
                               RIBATTUTA Edizione

Cnh Industrial a Wall Street Marchionne: più crescita;
La fusione

SECTION: ECONOMIA; Pag. 33

LENGTH: 169 parole


Cnh Industrial, nata dalla fusione di Fiat Industrial in Cnh Industrial e di Cnh
Global in Cnh Industrial, debutta a Wall Street e Piazza Affari. Cnh Industrial,
«ha un percorso di crescita ben definito. Il significato di questo nuovo gruppo
va ben oltre gli aspetti tecnici. Si tratta di un'operazione che risponde a una
logica di semplificazione, ma anche di crescita, di autonomia e di efficienza»,
ha sostenuto il presidente, Sergio Marchionne, in occasione del collocamento del
nuovo titolo che ieri ha concluso la seduta milanese in calo del 2,77% a 9,48
euro in un listino dominato dai timori per la crisi politica. Il gruppo, ha
proseguito Marchionne, è ora «in grado di competere ai massimi livelli e capace
di attrarre investitori internazionali», ha aggiunto Marchionne. «Il gruppo avrà
la flessibilità necessaria per perseguire le migliori scelte strategiche e
cogliere le opportunità di sviluppo e di consolidamento che si dovessero
presentare, coerenti con le ambizioni di un'azienda leader nel settore».

LOAD-DATE: October 1, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             440 of 2985 DOCUMENTS



                          Corriere della Sera (Italy)

                             1 ottobre 2013 martedì
                               RIBATTUTA Edizione

L'affondo di Ibra a Guardiola: «Non è un uomo»;
La polemica Lo svedese riapre vecchie ferite accusando l'ex tecnico del
Barcellona: «Ero una Ferrari, voleva una Fiat»

BYLINE: Federico Pistone

SECTION: SPORT; Pag. 57

LENGTH: 459 parole


Un lamento lungo tre anni. Ibrahimovic, un fenomeno che sbaglia sempre squadra
quando è il momento di vincere la Champions, non ha ancora smaltito quell'addio
al Barcellona. E non smette di mordere Guardiola, che allora, tecnico dei
blaugrana, gli fece personalmente le valigie e gli convalidò i biglietti per
l'altra Milano, quella rossonera. Dopo che in nerazzurro Ibra aveva messo via
tre scudetti ed era scappato in Spagna «per vincere il torneo più importante»,
che invece conquistò la sua contropartita Eto'o proprio con l'Inter.

L'astioso sfogo è stato ripreso dal settimanale tedesco Der Spiegel che mescola
vecchie e nuove dichiarazioni dell'attuale bomber del Psg tanto per tenere vivo
l'ambiente alla vigilia della sfida di Champions tra i detentori del Bayern del
Pep e il Manchester City. «Guardiola non ha le palle», riferisce Ibra nella sua
sobria dialettica. «Non è un uomo, è un codardo». Poi circostanzia: «Quando ero
al Barcellona decise di sacrificarmi per Messi e non ha avuto il coraggio di
dirmelo. Leo - riconosce generosamente - è un giocatore brillante ma io segnavo
più gol». Affermazione difettosa, visto che l'argentino in quell'annata realizzò
47 gol in 53 gare, mentre Ibra si fermò a 21 su 45, e nel computo di carriera
Messi tiene una media di 0,8 reti a partita contro lo 0,5 del pur prolifico
svedese. Che aggiunge una curiosa metafora made in Italy: «Chi mi compra, compra
una Ferrari e chi compra una Ferrari mette la benzina super e la guida a pieni
giri in autostrada. E invece Guardiola ha alimentato la Ferrari col diesel e ci
ha fatto un giretto in campagna. Tanto valeva comprarsi una Fiat». L'allusione
pesca dalla realtà. Nella sua autobiografia, Ibra ricorda di quando gli era
stato vietato di recarsi all'allenamento in Ferrari, perché il club catalano
aveva imposto l'utilizzo di auto «non vistose». E lui arrivò a definirlo un
«clima monastico». Poi spiega le sue prestazioni dimesse: «Peso cento chili e
Guardiola voleva farmi correre su e giù per il campo. Dopo quattro o cinque
partite mi stanco. Mourinho era diverso. Sarei morto per lui. È fantastico,
molto intelligente, un motivatore incredibile. E poi non ha bisogno di recitare.
Affronta di petto le situazioni difficili mentre Guardiola le evita». E affonda
un ultimo tackle da rosso: «È andato al Bayern perché è una squadra che funziona
anche senza di lui, completa: ha anche portato nuovi giocatori di cui non ha
bisogno». Guardiola tace, parla Uli Hoeness, presidente dei bavaresi: «Siamo del
tutto soddisfatti del lavoro di Pep. Ibrahimovic è come una prima donna
frustrata, non ha mai superato davvero il suo addio al Barcellona. Nessuna
squadra è stata mai felice con lui, porta sempre problemi».

E anche qualche gol.

© RIPRODUZIONE RISERVATA

LOAD-DATE: October 1, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             441 of 2985 DOCUMENTS



                          Corriere della Sera (Italy)

                            30 settembre 2013 lunedì
                               NAZIONALE Edizione

Alitalia e Telecom, la doppia sfida;
POLITICA INDUSTRIALE E RISPARMIATORI

BYLINE: MASSIMO MUCCHETTI

SECTION: IDEE & OPINIONI; Pag. 34

LENGTH: 898 parole


C aro direttore, Salvatore Bragantini ha scritto ieri così bene di Alitalia e di
Telecom Italia da indurmi ad approfondire alcuni suoi concetti. Alitalia
rappresenta il fallimento dell'interventismo pubblico. Dopo aver bruciato
ricchezza per 15 miliardi di euro nelle gestioni dirette, Berlusconi ha impedito
la vendita senza oneri per lo Stato dell'ex compagnia di bandiera ad Air France
e ha favorito l'avvento di una cordata patriottica, messa assieme da Intesa
Sanpaolo e poi finanziata anche da Unicredit: una cordata ormai al capolinea,
con quattro soci nei guai giudiziari. Telecom Italia rappresenta invece il
fallimento del capitalismo nostrano alla prova della grande privatizzazione: gli
Agnelli, i capitani coraggiosi, Tronchetti e ora Mediobanca, Generali e Intesa,
nessuno ce l'ha fatta e gestire le telecomunicazioni.

Air France, scrive Bragantini, rappresenta la soluzione finale per Alitalia.
Aggiungerei un forse. Il primo ottobre, e cioè dopodomani, l'ex compagnia di
bandiera potrebbe portare i libri in tribunale. Le mancano 150 milioni di mezzi
freschi e 300 di nuovi crediti. Gli azionisti «patriottici» sono pronti a
sottoscrivere non più di un terzo dell'aumento di capitale indispensabile, per
comprare tre o quattro mesi di tempo nei quali trattare il destino della
compagnia con Air France o con altri vettori, magari più adatti. Le banche, in
mancanza di un nuovo socio di riferimento, nicchiano. Il governo Letta, per
quanto ormai in crisi, può forse indurre le banche a sottoscrivere in extremis
nuove azioni Alitalia e a dare più credito. Ma sarebbe meglio se facesse vedere
pure un soggetto che porti 100 milioni di capitale. Un soggetto fatalmente
pubblico, dato il rischio. A meno che la cifra la metta Berlusconi, il padrino
dei «patrioti». Nel prossimo incontro a palazzo Chigi, se la crisi non lo
cancellerà, è convocata la Cassa depositi e prestiti. Sarebbe stato utile
ascoltare anche le Fs. È possibile che Mauro Moretti, da oltre un anno chino
anche su questo dossier, abbia un piano sbagliato in testa, ma perché affossarlo
senza averlo letto e analizzato?

Intanto Air France, chiamata dagli stessi patrioti e da Berlusconi a prendersi
il 25 per cento di Alitalia, non ricapitalizza per la sua parte la compagnia
italiana. La vuole prendere dal curatore fallimentare ottenendo per quella via
l'abbattimento del debito bancario e poi la ridurrebbe a sua misera ancella, con
migliaia di licenziamenti. Non sarebbe un esito di cui rallegrarsi, per quanto
il centro-sinistra possa censurare la cecità di Berlusconi.

Telecom Italia. Bragantini consiglia l'aumento di capitale che, se fosse
dedicato a sviluppare l'America Latina, comporterebbe l'esclusione dal voto di
Telefonica, in conflitto d'interessi essendo laggiù concorrente di Telecom.
Nell'audizione in Senato, avevo chiesto al presidente Franco Bernabé se avrebbe
portato la proposta in consiglio e poi in assemblea, anche a costo di farsi
affondare da Telco. Bernabé ribadì la necessità di più capitale in Telecom, pena
il declassamento del debito. Ma non prese impegni. Adesso fa filtrare la
decisione di dimettersi, in radicale dissenso verso la scalatina di Telefonica.
Negli ultimi due anni, Telco ha impedito a Telecom di approfondire le proposte
di Sawiris e di Li Kashing. Forse erano orrende o forse no. Nessuno, al di fuori
della società, le ha lette. Non è stato completato nemmeno il negoziato con
China Mobile. Certo, in tutti e tre i casi gli investitori avrebbero investito
in Telecom, portando soldi al business industriale, e non in Telco, che ha tanti
errori da rimediare. Non volendo o non potendo mettere soldi in Telecom, ma non
accettando nemmeno di diluirsi se li mettono altri, Telco gioca contro
l'azienda. Ma in ogni caso resta la questione della salvaguardia dei
risparmiatori maltrattati da Telefonica, Mediobanca, Intesa e Generali. Gli
spagnoli, infatti, spenderanno 850 milioni per conquistare Telco, e per suo
mezzo una società, Telecom Italia, che in Borsa vale ancora 11 miliardi. Questo
vuol dire acquisire il controllo di fatto con l'attuale legge sull'Opa.
Aggiornare questa legge aggiungendo alla soglia classica del 30 per cento,
superata la quale scatta l'obbligo di Opa, una seconda soglia legata al
controllo di fatto non cambia le carte in tavola, come invece scrive Bragantini.
Il presidente della Consob, Giuseppe Vegas, ha chiarito in Senato come a
un'eventuale riforma dell'Opa non possa essere imputato un effetto retroattivo
sull'affare Telco-Telecom, dato che la maggioranza dei diritti di voto in Telco
passerà a Telefonica solo a partire dal primo gennaio 2014. Al ministero
dell'Economia si pensa ora di attribuire alle società quotate la facoltà di
stabilire nel proprio statuto una soglia d'Opa inferiore al 30 per cento. Niente
di definitivo, comunque, ha precisato il ministero in Senato. D'altra parte, se
una società non utilizza quella facoltà, lasciamo il parco buoi al suo destino?
E poi, se in Telecom qualcuno rastrellasse il 29,9 per cento, che farebbe
Telefonica? E che ne sarebbe dei risparmiatori? Il Testo unico della finanza non
è un vangelo immutabile. E lo stesso Mario Draghi, che ne fu il padre, non ne
condivise per intero l'articolato. In questo caso, la difesa dei piccoli
azionisti genera la difesa dell'azienda da chi la vuole smembrare a prezzo vile.

Senatore Pd

Presidente commissione Industria

RIPRODUZIONE RISERVATA

LOAD-DATE: September 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             442 of 2985 DOCUMENTS



                          Corriere della Sera (Italy)

                            30 settembre 2013 lunedì
                               NAZIONALE Edizione

Fattore Alfa;
Nei prossimi giorni la vettura (progetto su cui Fiat ha investito 100 milioni)
sarà ordinabile in Europa. Nel 2014 negli Usa

BYLINE: Bianca Carretto

SECTION: MOTORI; Pag. 50.51

LENGTH: 555 parole



HIGHLIGHT: Sulla nuova coupé 4C simbolo di rilancio del marchio italiano


BALOCCO (Vercelli) - Cultura, tradizione, know-how se uniti a innovazione,
tecnologia, artigianalità e passione alimentano un sogno? Sì, i valori della
Alfa Romeo 4C sono tutti presenti per concretizzare il sogno di un'automobile.
Nei prossimi giorni la vettura (progetto su cui Fiat ha investito 100 milioni di
euro), è ordinabile in Europa. Nel 2014 lo sbarco negli Usa, in Asia e in Medio
Oriente.

La 4C non poteva nascere che a Modena, nello stabilimento Maserati, fabbrica di
vetture di prestigio. Rappresenta il futuro del marchio ed è una vera sportiva.
«Non uno status symbol - tiene a precisare Louis-Carl Vignon, capo di Alfa Romeo
-, ma un'auto accessibile e da godere quotidianamente».

Il concept (settembre 2010) si proponeva di aggiornare l'identità storica del
brand. Obiettivo centrato. Il coupé, a due posti secchi, ha il motore centrale e
la trazione posteriore, con differenziale Q2 elettronico. Il posteriore è
compatto e muscoloso, l'anteriore filante, allungato. È stato eliminato tutto il
superfluo, per contenere il peso in soli 895 kg. Le luci movimentano il volume
del modello, garantendo la massima visibilità da ogni angolatura. Le ruote sono
di dimensioni differenti: davanti 205/45 R17, dietro 235/40 R18. Le prove nella
galleria del vento hanno permesso di ottenere dei risultati aerodinamici
eccezionali.

Alla guida della 4C si ritrova il piacere di tenere le mani sul volante, con le
funzioni essenziali sotto controllo. Anche i componenti sono stati mixati
nell'ottica della riduzione del peso: la radio è parte strutturale della plancia
e i condotti di aerazione escono dalla pelle che la riveste. Il telaio è in
carbonio, materiale visibile anche all'interno.

Il rapporto peso/potenza è di 4 kg/cv: valore che spiega la forte accelerazione
(0/100 in 4,5 secondi) e l'estrema reattività. Le sospensioni sono fissate
direttamente alla monoscocca: architettura alla base del feeling e della
stabilità tipicamente Alfa. Il motore, in alluminio, è il 1750 Turbo con albero
a 8 contrappesi, inediti condotti di aspirazione, canne dei cilindri sottili.
Per assicurare coppia e prontezza di risposta il propulsore - abbinato al cambio
6 marce Alfa TCT - usa l'iniezione diretta ad alta pressione, che comprime il
carburante e lo inietta direttamente nella camera di combustione, riducendo così
consumo ed emissioni. Aspirazione e scarico sono gestiti da un doppio variatore
di fase continua sugli alberi a camme: «In 130 millesimi di secondo - dice Mauro
Pierallini, responsabile R&D area Emea - si arriva alla massima apertura». Il
«manettino» DNA, sul tunnel, permette di selezionare sette modalità di guida.

«Una bellezza senza tempo - sottolinea Vignon - con lo spirito e il carattere
che segneranno il brand negli anni a venire». Al Salone di Ginevra, nella
primavera 2014, verrà esposta la prossima Alfa di questo nuovo albero
genealogico: un altro modello, in attesa della Giulia...

RIPRODUZIONE RISERVATA

DIMENSIONI

Lunghezza: 399 cm; larghezza: 186 cm; altezza: 118 cm; passo: 238 cm

MASSA

895 kg

MOTORE

1.742 cc, 4 cilindri sovralimentato, 240 cv, 350 Nm di coppia massima tra 2.200
e 4.250 giri. Euro 6.

TRASMISSIONE Cambio automatico a 6 marce a doppia frizione a secco TCT. Trazione
posteriore

PRESTAZIONI

Velocità: 258 km/h; 0-100 km/h: 4,5 sec.; consumo: 6,8 litri/100 km; CO2: 157
g/km

PREZZO

53.000 euro

LOAD-DATE: September 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             443 of 2985 DOCUMENTS



                          Corriere della Sera (Italy)

                            30 settembre 2013 lunedì

Marchionne tra gli abruzzesi eccellenti;
La stanza dei bottoni

BYLINE: a cura di Carlo Cinelli e Federico De Rosa

SECTION: CORRIERECONOMIA; Pag. 5

LENGTH: 454 parole



HIGHLIGHT: Intesa, Gazprom e la diplomazia economica. Maroni non applaude
Napolitano


U na medaglia sul maglioncino. Sergio Marchionne, abruzzese illustre, si prepara
a ricevere l'«Aprutium», il riconoscimento che la regione riconosce ai
«corregionali che con la loro attività hanno onorato la terra d'Abruzzo e che,
in Italia e nel mondo, si sono distinti nel campo della professioni, delle arti
e delle scienze». L'amministratore delegato del gruppo Fiat, presidente e ceo di
Chrysler è nato 61 anni fa a Chieti dove il genitori Concezio Marchionne e Maria
Zuccon si erano trasferiti alla fine della guerra presso i parenti paterni.
L'appuntamento è per giovedì mattina al palazzo dell'Emiciclo a L'Aquila dove si
riunirà in seduta solenne il consiglio regionale abruzzese per salutare
l'illustre concitadino. La medaglia Aprutium in passato è andata anche a Gianni
Letta, Remo Gaspari, Bruno Vespa, Paolo Gambescia, Renato Minore e al Corpo
nazionale dei Vigili del fuoco in occasione del primo anniversario del
terremoto.

***

Diplomazia economica a rischio. È un insieme di «instabilità» a far tremare la
nostra diplomazia economica. Per esempio a metà mese Intesa Sanpaolo e
Gazprombank hanno previsto a Verona la nuova edizione del Forum eurasiatico: 500
aziende interessate all'interscambio con Russia, Bielorussia, Kazakistan (la
triade dell'Unione doganale) oltre, da quest'anno, Uzbekistan, Azerbaijan e
Turkmenistan e una rappresentanza cinese. Appuntamento ghiotto e pieno di
personalità eccellenti, i «ma» sono però diversi. Per esempio in programma c'è
la presenza dello stato maggiore di Intesa con l'amministratore delegato Enrico
Cucchiani e il presidente di Banca Intesa Russia Antonio Fallico. Mentre sul
fronte istituzionale sono attesi diversi ministri, da Flavio Zanonato a Maurizio
Lupi e Gaetano Quagliariello. Non essendo alle viste nessuna crisi politica e
nemmeno nessun terremoto nella governance dell'istituto di credito sponsor, al
momento sono confermati da parte russa Aleksey Meshkov, vice ministro Affari
esteri della Federazione Russa, Grigory Rapota, segretario di Stato bielorusso,
Ilya Shestakov, vice ministro dell'agricoltura della Federazione Russa e Andrey
Akimov, presidente di Gazprombank.

***

Alla Bocconi c'è chi ha alzato un sopracciglio osservando che il governatore
della Lombardia Roberto Maroni è stato uno dei pochi a non applaudire quando
venerdì il Capo dello Stato ha richiamato lo smarrimento della nozione di
confronto civile nel sistema politico italiano. Raccontano che l'altro a non
esprimere nessun sentimento sia stato Mario Draghi, ma tutti hanno compreso la
ragione istituzionale per cui il presidente della Banca centrale europea si è
astenuto da qualsiasi commento anche solo gestuale sugli affari interni di uno
stato membro.

RIPRODUZIONE RISERVATA

LOAD-DATE: September 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             444 of 2985 DOCUMENTS



                          Corriere della Sera (Italy)

                            30 settembre 2013 lunedì

CheBanca!, il conto corrente diventa grande;
Credito I piani dell'istituto che ha raggiunto una raccolta complessiva di 14
miliardi, con 500 mila clienti. Mutui in crescita del 13%

BYLINE: MARCO SABELLA

SECTION: CORRIERECONOMIA; Pag. 22

LENGTH: 621 parole



HIGHLIGHT: Presto l'operatività anche per effettuare investimenti: dall'acquisto
di fondi alle obbligazioni


Conti correnti, strumenti di investimento e conti di deposito tradizionali. Sono
queste le linee di prodotto su cui punta il piano di sviluppo triennale di
CheBanca!, la banca multicanale del gruppo Mediobanca, fondata cinque anni fa e
da circa sei mesi guidata da Gianluca Sichel.

«Al di là dei singoli prodotti è sul continuo miglioramento della qualità del
servizio, già adesso un nostro elemento di forza, che vogliamo far leva per
aumentare la base della nostra clientela», afferma il direttore generale di
CheBanca! Roberto Ferrari.

La banca diretta che ha fatto del colore giallo la sua cifra di riconoscimento
ha raggiunto nell'ultimo trimestre un totale di raccolta di circa 14 miliardi di
euro, conta oltre 500 mila clienti e si avvale della collaborazione di un
migliaio di addetti distribuiti tra la sede centrale e le 44 filiali distribuite
sul territorio nazionale, con una forte presenza a Milano e Roma.

«CheBanca! nasce come istituto multicanale, con una rete fisica di filiali, una
presenza prevalente sul web e una notevole esperienza nell'home banking»,
sottolinea Ferrari. E proprio l'efficienza di questi canali distributivi,
secondo il manager, continuerà a crescere, in particolare sul web, nell'home
banking, nel mobile banking - ovvero nell'operatività bancaria attraverso
dispositivi mobili come cellulari e tablet - e in tutte quelle forme ibride sia
fisiche che digitali di cui sono un esempio gli sportelli automatici ad
operatività avanzata.

«Un modo per migliorare la qualità del servizio consiste nell'introduzione della
nuova firma digitale, una procedura che attraverso i codici autorizzativi della
firma elettronica avanzata permette ai clienti di operare su più prodotti.
Grazie alla nuova firma digitale, per esempio, è possibile aprire in pochi
minuti un conto corrente a chi ha già un conto di deposito e viceversa. Così si
riducono drasticamente tempi che con le procedure tradizionali richiedevano
alcuni giorni di lavorazione», sottolinea Ferrari.

Anche i prodotti, tuttavia, rivestono un ruolo di grande rilievo nelle strategie
di sviluppo di CheBanca! E lo strumento di punta su cui scommette il nuovo
management è il conto corrente a zero spese e zero commissioni, che dall'agosto
dello scorso anno ha registrato una crescita del 43% fino a raggiungere i 130
mila correntisti, con una giacenza complessiva di circa 400 milioni. «Con lo
sviluppo dei conti correnti puntiamo sia a stabilizzare la raccolta che ad
offrire alla clientela lo strumento con cui gestire al meglio le operazioni di
incasso e pagamento e in prospettiva di sottoscrivere direttamente i prodotti di
investimento, fondi e obbligazioni, che intendiamo sviluppare in futuro»,
afferma Ferrari.

I conti di deposito online, da sempre per la banca uno strumento di raccolta
molto importante e relativamente stabile «sono invece un prodotto maturo, che
aveva la sua ragion d'essere quando vi era incertezza sulle prospettive del
risparmio e quando gli spread erano elevati», afferma Ferrari.

La nuova frontiera di CheBanca! sono invece i fondi di investimento e i prodotti
del risparmio gestito, che in futuro andranno ad aggiungersi alle obbligazioni
Mediobanca di cui la banca diretta ha l'esclusiva per il collocamento (247
milioni di obbligazioni Mediobanca distribuite nel solo 2012). Attualmente il
risparmio amministrato da CheBanca! ammonta a circa 700 milioni ma nelle
intenzioni del management questa cifra è destinata a crescere in modo
consistente. Quanto ai mutui, «nonostante la crisi del settore siamo riusciti ad
aumentare del 13% l'erogato negli ultimi 12 mesi. I prestiti a chi vuole
comprare casa sono un mattone importante nel completamento della nostra
offerta», conclude Ferrari.

RIPRODUZIONE RISERVATA

LOAD-DATE: September 30, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             445 of 2985 DOCUMENTS



                          Corriere della Sera (Italy)

                            28 settembre 2013 sabato
                               RIBATTUTA Edizione

Prodi: in Italia meno grandi imprese che in Olanda e Belgio;
Il professore

BYLINE: Dario Di Vico

SECTION: ECONOMIA; Pag. 13

LENGTH: 412 parole


MILANO - Romano Prodi evita accuratamente di citare Enrico Cuccia ma i suoi
ragionamenti sulle cause della crisi della grande impresa in Italia si appuntano
sugli anni dell'egemonia del banchiere di Via Filodrammatici. Il professore è a
Milano alla Cattolica per un convegno sulle politiche industriali, risponde alle
domande degli studenti e dice: «Oggi abbiamo meno grandi imprese di Olanda o
Belgio. E quelle che ci sono, penso alla Mossi&Ghisolfi e ai Rocca, sono rimaste
tutte fuori dal giro di Mediobanca. E i Benetton hanno avuto problemi proprio
quando sono entrati in quel cerchio». La banca milanese è stata sempre gestita,
secondo Prodi, «da persone di forte rettitudine morale ma il futuro per loro era
il passato». Il sistema delle partecipazioni industriali «era gestito dall'alto,
continuamente fotografato e in un meccanismo di questo tipo l'innovazione non
poteva avere spazio».

Un giudizio definitivo toccherà agli storici ma quel sistema «ha legato i piedi»
all'industria italiana che è rimasta fuori da tutte le grandi innovazioni degli
ultimi 30 anni. «È incredibile che un Paese con la nostra tradizione
nell'industria dell'auto oggi produca solo 400 mila vetture mentre la Spagna ne
fa 2 milioni. Non è un problema solo di costo del lavoro, la verità è che non
siamo capaci di produrre vetture di lusso». In vena di rievocazioni, Prodi
ricorda anche come non fosse affatto contrario a vendere l'Alfa Romeo alla Ford
e come, più di recente, sia stato ingiustamente attaccato, insieme ad Angelo
Rovati, per «aver proposto lo scorporo della rete Telecom, una scelta di puro
buonsenso».

Le domande degli studenti spaziano da un continente all'altro e così Prodi ha
modo di sottolineare la rivoluzione americana dello shale gas e i passi in
avanti che l'Africa sta compiendo anche per effetto della pressione cinese, la
chiusura dell'intervista è però sull'Italia. Il professore propone di esentare
dalle tasse gli studenti di Ingegneria e incentivare i ragazzi a frequentare
scuole tecniche e, quanto al deficit di competitività, sostiene che prima di
operare sulla riduzione del cuneo fiscale bisogna lavorare sull'efficienza della
Pubblica amministrazione. «Gli stranieri comprano imprese e marchi ma nessuno
viene qui a investire dal prato verde proprio perché manca la certezza degli
affidamenti». I sindacati, invece, non sono un ostacolo. «Le questioni del
lavoro ormai al 95% sono trattate e risolte in fabbrica».

@dariodivico

© RIPRODUZIONE RISERVATA

LOAD-DATE: September 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             446 of 2985 DOCUMENTS



                          Corriere della Sera (Italy)

                            28 settembre 2013 sabato
                               NAZIONALE Edizione

Quel botta e risposta tra Eni e Fiat «Torino investe poco». «Si informi»;
Il caso Scaroni: impegni Eni per 8 miliardi. Il Lingotto: ecco l'elenco, da
Mirafiori a Melfi

BYLINE: S. Bo.

SECTION: ECONOMIA; Pag. 51

LENGTH: 403 parole



HIGHLIGHT: La precisazione Poi il manager della società energetica precisa: bene
se il gruppo punta sull'Italia Esplorazione Il colosso petrolifero nel Paese
investirà in raffinazione, petrolchimica e «un po'» in esplorazioni per
idrocarburi


MILANO - «Il nostro gruppo continua a investire in Italia molto più degli
altri». Quando l'amministratore delegato di Eni, Paolo Scaroni, ieri a Milano a
margine del lancio della campagna istituzionale «Diamo all'energia un'energia
nuova» (uno spot che vede Toni Servillo come voce narrante) ha sottolineato
l'impegno del colosso petrolifero nel nostro Paese, dai cronisti è arrivata la
sollecitazione a un confronto con Fiat: perché il Lingotto non fa altrettanto? E
Scaroni ha risposto così: «Quando sento che Fiat non investe in Italia penso sia
un problema per il Paese».

Dopo le parole di Scaroni Fiat ha emesso una nota di precisazione: «Le
dichiarazioni dell'amministratore delegato dell'Eni, Paolo Scaroni, dimostrano
che evidentemente non è per nulla informato su quanto la Fiat sta investendo e
investirà nel prossimo futuro in Italia. Vale forse la pena ricordare che per lo
stabilimento di Pomigliano, completamente rinnovato, sono stati investiti 800
milioni di euro. A Melfi è in corso l'allestimento delle linee, che produrranno
due nuovi modelli dei marchi Fiat e Jeep, per un costo complessivo di circa un
miliardo di euro. Un'analoga cifra è stata stanziata per lo stabilimento di
Grugliasco, nei pressi di Torino, dove vengono prodotti due nuovissimi modelli
della Maserati. Alla Sevel in Val di Sangro, dove produciamo il Ducato,
investiremo 700 milioni di euro. E da ultimo, proprio nelle settimane scorse
abbiamo annunciato un investimento di circa un miliardo a Mirafiori per i futuri
modelli premium del gruppo. E tutto questo solo per parlare degli stabilimenti
dell'auto. Tutti questi investimenti sono la migliore testimonianza che la Fiat,
malgrado una congiuntura economica molto negativa, crede nel futuro del nostro
Paese». Precisazioni di cui Scaroni ha preso atto: «Bene che la Fiat investa,
come fa Eni, in Italia. È un bel segnale per il Paese».

E sempre a proposito degli investimenti Eni, Scaroni ieri ha sottolineato che il
gruppo ne prevede in Italia nei prossimi quattro anni per «8 miliardi»,
concentrati soprattutto in raffinazione, petrolchimica e «un po'» in
esplorazioni per idrocarburi. Interpellato poi sulle ipotesi di cessione da
parte del Tesoro di quote in Eni, Enel o Finmeccanica per ridurre il debito
pubblico, il top manager ha detto: «Non penso a niente, penso solo a Eni. Quello
che avviene sopra di me, fra i miei azionisti, non mi riguarda».

© RIPRODUZIONE RISERVATA

LOAD-DATE: September 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             447 of 2985 DOCUMENTS



                          Corriere della Sera (Italy)

                            28 settembre 2013 sabato
                               NAZIONALE Edizione

Cnh Industrial a Wall Street e Piazza Affari;
Lunedì sui listini

SECTION: ECONOMIA; Pag. 53

LENGTH: 97 parole


Ieri è stato l'ultimo giorno di contrattazioni in Borsa per Fiat Industrial. Da
lunedì prossimo, 30 settembre, diventerà operativa la fusione con Cnh e sarà la
nuova società, Cnh Industrial, a essere quotata a New York e a Piazza Affari.
Cnh Industrial avrà sede legale nei Paesi Bassi e sarà presieduta da Sergio
Marchionne (nella foto ), che avrà al suo fianco l'amministratore delegato
Richard Tobin, già manager di primo piano in Fiat Industrial e in Cnh. Dalle
nozze nasce un gruppo da 25,8 miliardi di ricavi, 64 stabilimenti e oltre 68.000
dipendenti.

© RIPRODUZIONE RISERVATA

LOAD-DATE: September 28, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             448 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

Quella cena del premier con il manager Fiat;
A New York

SECTION: POLITICA; Pag. 5

LENGTH: 101 parole


Incontro a New York tra Letta e l'ad di Fiat Sergio Marchionne in occasione di
una cena al ristorante Le Cirque fra il premier e alcuni tra i principali
rappresentanti dell'economia Usa. A fine serata Marchionne, considerato dagli
americani l'uomo che ha salvato la Chrysler, ha espresso apprezzamento per il
lavoro portato avanti dal governo Letta, auspicandone la prosecuzione per
garantire all'Italia stabilità politica. Al termine di una cena tutta «made in
Italy» - risotto ai funghi, pollo e vini italiani - Letta è uscito salutando
Marchionne con un confidenziale «Ciao Sergio». © RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             449 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

Donne ingegnere, una rete per cambiare;
Pari opportunità Il convegno di «ValoreD». Il lavoro di associazioni, scuole,
istituzioni per orientare le scelte delle ragazze

BYLINE: Paola D'Amico

SECTION: CRONACHE; Pag. 25

LENGTH: 675 parole



HIGHLIGHT: Sono cinque volte meno degli uomini. Elkann: «Ma le quote rosa
servono?»


MILANO - «C'è molto lavoro oggi per coinvolgere le donne con le quote rosa, che
io trovo quasi discriminanti. È giusto spingere la differenza?». Da intervistato
(da quattro donne ingegnere di 28 anni) a intervistatore, in chiusura del
convegno «Donne Scienza e Tecnologia un'opportunità per l'Italia», organizzato
da «ValoreD» al Museo della Scienza di Milano, il presidente della Fiat John
Elkann si rivolge alla ricercatrice Elena Cattaneo, neo-nominata senatrice a
vita. «Sono cresciuta in un ambiente dove non ho sentito le discriminazioni -
risponde lei -. Ma non si può vivere perdendo delle opportunità e ci sono donne
cui l'opportunità di crescita è stata, invece, preclusa».

Ben vengano, dunque, le quote rosa se ciò serve a ridurre la distanza tra donne
e uomini. Ma è ancora più urgente dichiarare guerra a stereotipi come quelli che
vogliono «le bambine poco inclini allo studio della matematica» o che
cristallizzano «la donna nel ruolo di insegnante e l'uomo in quello di
ingegnere», dice Claudia Parzani, presidente di «ValoreD». Suo il compito di
aprire l'incontro snocciolando numeri che ben fotografano quel gap fra i due
mondi: «La percentuale di laureate in scienze tecnologiche è 5 volte più bassa
di quella maschile». L'obbiettivo del meeting è unire le forze e incoraggiare le
donne ad abbracciare studi scientifici: «La competenza in grado di garantire
maggiori possibilità di occupazione oggi è proprio quella tecnico scientifica»,
dice Parzani.

Ma non è solo questione di occupare posti di lavoro. Con Donatella Treu, ad del
Gruppo Sole 24 ore , Francesca Pasinelli, dg di Telethon, Patrizia Grieco,
presidente di Olivetti, Andrea Guerra, ad del Gruppo Luxottica, al dibattito
condotto da Maria Latella prende parte Amalia Ercoli Finzi, la prima donna a
laurearsi in ingegneria aerospaziale in Italia che da 51 anni tiene alta la
bandiera del nostro Paese nel mondo. E sarà lei a chiarire che il Paese ha
bisogno di più donne scienziato, «perché in questo momento le nostre
caratteristiche sono quelle vincenti». Le donne arricchiscono «il pensiero
logico di sentimento e intuizione». Ciò che «fa migliorare l'innovazione è la
capacità di vedere lontano». Poi racconta alla platea come «nel 2014 scenderemo
con la missione Rosetta su una cometa per vedere se nel nucleo ci sono quelle
famose molecole che sono i mattoni della vita». E basterebbe lei da sola, così,
a fare piazza pulita di stereotipi come «quello che un ingegnere donna non ha la
stessa capacità di pensare lo spazio in 3 dimensioni - aggiunge il ministro
dell'Istruzione, Maria Chiara Carrozza -, con cui ho dovuto combattere per
anni». Le donne sono «fonte di cambiamento». E non c'è come chiamare sul palco
quattro giovani donne ingegnere per abbattere ogni resistenza. Teresa Buono,
Laura D'Angelo, Erika Vaniglia e Giulia Rontini danno vita ad un vivace talk
show , intervistando John Elkann, ingegnere come loro. «Lei disse in una
intervista "Meno bambole più piccolo chimico per le bambine". Essere ingegnere a
lei è utile anche per affrontare la vita? La famiglia quanto influenza un
bambino? Se lei fosse stato una donna?». Un botta risposta che non dà tregua.
«Si dice che in una coppia ci si deve educare l'un l'altro. Lei è educato in
questo senso?». E ancora: «Come impedire che le donne di talento rallentino nel
percorso di carriera?». E sarà Elena Cattaneo a chiudere il cerchio: «Una
persona laureata s'è prefissa un obbiettivo, ha imparato a sviluppare quei
circuiti mentali che permettono di non restare condizionati. Ho nel cuore il
ricordo di mia suocera che stravedeva per il mondo della scienza, per la
possibilità che anche le donne potessero con lo studio acquisire coscienza delle
proprie possibilità». «ValoreD» sprona: «Ora via ad un lavoro congiunto con le
associazioni, le scuole superiori, le università, le imprese e le istituzioni
per orientare la scelta dei percorsi formativi delle studentesse e bilanciare
così la presenza di genere in quegli studi dove la partecipazione femminile è
ancora troppo bassa».

RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             450 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

Il Lingotto e Veba, prove di negoziato per arrivare alla fusione Fiat-Chrysler;

Auto

BYLINE: Bianca Carretto

SECTION: ECONOMIA; Pag. 33

LENGTH: 546 parole


Chrysler ha depositato la richiesta di quotazione in anticipo sulla data
prevista di presentazione stabilita a fine settembre. L'amministratore delegato
Sergio Marchionne avrebbe voluto anticiparla ulteriormente, visto che la
trattativa con i rappresentanti di Veba, il fondo del sindacato Uaw di Chrysler,
per l'acquisto delle azioni in loro possesso, continua ad evolversi lentamente.
D'altro canto, l'accordo firmato da Marchionne con il Ministero del Tesoro
americano, nel giugno del 2009, prevedeva la possibilità per Veba di chiedere la
registrazione delle sue azioni all'inizio del 2013. Poiché Veba si e' avvalsa di
questa clausola, Chrysler ha dovuto avviare il complesso e costoso iter che
potrebbe concludersi con la quotazione in borsa della casa di Detroit.

E l'eventuale fusione tra Fiat e Chrysler? «Se l'Ipo ci sarà, le società restano
due e questo è diverso da una società sola», ha detto il presidente del
Lingotto, John Elkann.Non è detto, poi, che si arriverà al ritorno di Chrysler a
Wall Street. Se è vero che Veba ha bisogno di monetizzare le azioni in suo
possesso, poiché deve accollarsi le crescenti spese mediche e ospedaliere dei
suoi associati, e' anche vero che andare in Borsa non garantisce automaticamente
di ricavare i soldi richiesti dal fondo. Ora bisognerà attendere almeno sino
alla fine di quest'anno per conoscere una prima valutazione di quanto vale
Chrysler. Questa è stata la motivazione trainante che ha spinto l'amministratore
delegato a presentare il file di registrazione alla Sec. In qualche modo, un
atto dovuto, in mancanza di un accordo tra le due parti. In base all'intesa del
2009, il massimo che il fondo potrebbe ottenere per la propria quota sarebbe di
circa 6 miliardi di dollari, ma per diversi analisti - tra i quali l'Ubs - la
stima si aggira intorno a 4 miliardi.

Si dice, negli Stati Uniti, che Marchionne abbia chiamato Ron Bloom - ma ancora
nessuna conferma è pervenuta - il guru che aveva affiancato il presidente degli
Stati Uniti Barack Obama, nel 2009, per ristrutturare l'industria americana
dell'auto. Dovrebbe essere uno dei consulenti del Ceo di Fiat/Chrysler- ma non
il solo - per districare la divergenza con Veba che, dal canto suo, è assistita
da Alain Lebec, descritto come buon conoscitore dei segreti di Wall Street, uomo
di fiducia, negli anni '90, di General Motors. Se Marchionne e Bloom cercheranno
di ottenere la quotazione più bassa, a favore di Chrysler, Lebec si impegnerà
per raggiungere esattamente il contrario, ossia il massimo vantaggio per Veba.
Ma entrambe le parti sanno che il confronto in borsa comporta dei rischi.
Trovare prima un accordo, dicono anche a Wall Street, sarebbe la soluzione
ottimale. Secondo fonti di mercato, Veba vorrebbe incassare 5 miliardi dollari
dalla vendita del 41,5 % delle azioni in suo possesso. A New York si mormora che
Marchionne ritenga realistico pagare non più di 3 miliardi. Nel corso
dell'ultimo trimestre di quest'anno sarà interessante seguire questa trattativa
e registrare le varie voci e rumor originati nella Grande Mela. Sia Veba che
Chrysler non hanno interesse ad affrontare «una lotteria», così Marchionne ha
definito questo tiro alla fune, che rischia di rallentare l'obiettivo della
fusione di Fiat e Chrysler.

© RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             451 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

Elkann: accordo di consultazione per Rcs? Serve stabilità;
Editoria

SECTION: ECONOMIA; Pag. 35

LENGTH: 179 parole


MILANO - In Rcs «se ci sarà un patto di consultazione o non ci sarà alcun patto
non mi preoccupa. Noi ci dedichiamo alla stabilità della società». Lo ha detto
ieri il presidente di Fiat, John Elkann (nella foto ), a margine di un convegno
organizzato da «Valore D». Elkann ha ribadito che la quota della Fiat in Rcs,
raddoppiata al 20,4% in occasione del recente aumento di capitale, «è
strategica, lo abbiamo sempre dichiarato e il nostro intento è di poter
garantire la stabilità di cui la società ha bisogno. Non vedo alcun vantaggio
nella presenza o meno di un patto. Bisogna intendersi tra i soci, e tra i soci
c'è assoluta armonia, anche se non tutti hanno intenzioni simili».

Sulla vendita della sede storica del Corriere della Sera Elkann ha risposto
facendo riferimento a La Stampa : quando ha cambiato sede «lo abbiamo fatto con
spirito costruttivo» e oggi «è la migliore sede» di un quotidiano «che abbiamo
in Italia» e «tra le migliori al mondo». Il cambiamento a Torino, ha aggiunto, è
stato accolto «con grande entusiasmo da parte di tutti».

© RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             452 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

Generali via dal patto Mediobanca In consiglio informativa di Greco;
Il Leone Il gruppo custodisce il 2% di Piazzetta Cuccia

BYLINE: S. Bo.

SECTION: ECONOMIA; Pag. 35

LENGTH: 294 parole


MILANO - Consiglio di amministrazione «ordinario» oggi pomeriggio per il Leone.
Il board che si terrà a Mogliano Veneto, sede di Generali Italia, non è chiamato
a deliberare sul punto, ma nel corso della riunione ci sarà un'informativa del
group ceo Mario Greco sulla possibilità che il gruppo assicurativo esca dal
patto di Mediobanca comunicando la disdetta entro lunedì 30 settembre.

Sul tema specifico a Trieste non è ancora arrivata alcuna comunicazione
ufficiale: finora si è parlato di «valutazioni in corso». Le Generali detengono
il 2% di Piazzetta Cuccia vincolato nell'accordo parasociale ma Greco ha più
volte ripetuto la volontà di concentrare tutte le risorse nel proprio core
business considerando, per quanto riguarda la permanenza nei patti e la
conservazione delle partecipazioni «non core», soltanto il beneficio per le
Generali.

Una linea del resto condivisa anche da Alberto Nagel, amministratore delegato di
Mediobanca, principale socio del Leone con il 13,2%. Nei giorni scorsi,
presentando agli analisti il bilancio dell'istituto chiuso al 30 giugno, Nagel
ha «personalmente raccomandato» a Trieste di dare disdetta dal patto di
Piazzetta Cuccia, sottolineando che «non è più coerente con le strategie» della
compagnia, «non è il miglior modo di allocare il capitale». Inoltre, ha
aggiunto, le partecipazioni incrociate «sono eredità del passato».

Interpellato sull'accordo parasociale di Piazzetta Cuccia sempre nei giorni
scorsi Federico Ghizzoni, amministratore delegato di Unicredit, maggior
azionista di Mediobanca con l'8,6%, ha definito «probabile» la disdetta di
Generali.

Nella riunione di oggi è inoltre possibile che il management della compagnia
illustri agli amministratori le strategie del gruppo in Italia.

© RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             453 of 2985 DOCUMENTS



                          Corriere della Sera (Italy)

                           27 settembre 2013 venerdì
                               NAZIONALE Edizione

La Juve in coro: «Pirlo è un grande, non si tocca»;
Juventus Buffon: «Prendiamo troppi gol, un po' per caso ma anche per nostri
errori. Possiamo fare di meglio, me compreso»

BYLINE: Filippo Bonsignore

SECTION: SPORT; Pag. 55

LENGTH: 445 parole


TORINO - Una conferma, per Pirlo. E una doppia investitura, per Tevez e
Llorente. John Elkann scende in campo e spegne il dibattito sul futuro del
regista. Sono stati i giorni della reprimenda di Conte al numero 21 per non
essere rimasto in panchina dopo le due sostituzioni con Inter e Verona; in
primavera sarà tempo di discutere il rinnovo del contratto, in scadenza la
prossima estate. Pirlo intende ricoprire ancora un ruolo da protagonista; la
società non sembra propensa a garantirgli lo status di titolare inamovibile. I
grandi club inglesi, intanto, sono pronti a tentare l'assalto all'ex milanista.
Il presidente della Fiat però rassicura subito l'ambiente bianconero: «Sulle
sirene spagnole, inglesi o altro non commento - dice -, Pirlo è un grande
giocatore, la squadra si è rafforzata e l'obiettivo è di mantenerla così». E,
nell'ottica di competere ad alti livelli anche in Europa, Andrea resta un
ingrediente fondamentale. «Uno come lui non può esser messo in discussione»
concorda Gigi Buffon. Elkann regala quindi un'investitura in piena regola ai due
grandi colpi del mercato estivo: «Abbiamo una squadra forte, Llorente è una
grande sorpresa e Tevez un grande numero 10».

Non tutto sta filando per il verso giusto, comunque, in casa bianconera. Certo,
la Juve ha gli stessi punti dell'anno scorso (13) ed è alla pari del Napoli,
l'avversario più insidioso, a due sole lunghezze dalla Roma. Ma i numeri delle
prime 5 giornate evidenziano un trend inconsueto per la squadra di Conte. Per la
prima volta nei tre anni di gestione del tecnico salentino, la Juve è andata in
svantaggio in tre gare consecutive (quattro considerando anche la Champions) ed
è stata così costretta a risalire la corrente. Quest'anno inoltre ha subito già
4 gol (erano stati 2 nella stagione 2012-'13, 3 in quella 2011-'12), quasi tutti
a causa di disattenzioni o distrazioni. Strano per la difesa meno battuta degli
ultimi due campionati. Fabio Quagliarella indica: «È una rotta che non ci piace,
dobbiamo invertirla al più presto». Come si spiega? «I motivi sono un po' frutto
del caso e delle situazioni contingenti che si vengono a creare, ma poi ci sono
anche degli errori di reparto e dei singoli - ammette Buffon -. Credo che ognuno
di noi potesse fare qualcosa di meglio, me compreso». In più, alla rimonta di
mercoledì si sono accompagnate le polemiche per il gol annullato ingiustamente
al Chievo. Elkann sostiene: «Quando ci sono errori molto chiari spiace. Ma non è
colpa nostra e non è nostra intenzione lamentarci». «Meglio sottolineare - dice
Quagliarella - invece il fair play del Chievo e dei suoi tifosi. Dobbiamo tutti
imparare da loro».

© RIPRODUZIONE RISERVATA

LOAD-DATE: September 27, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             454 of 2985 DOCUMENTS



                          Corriere della Sera (Italy)

                           26 settembre 2013 giovedì
                               NAZIONALE Edizione

John Elkann: più peso alle donne Mia figlia scienziata, perché no?;
Il colloquio «Fiat resterà anche italiana. Avere dimensioni globali è
necessario. Nel 2013 prevediamo di vendere più auto in Sud America che in
Europa»

BYLINE: Aldo Cazzullo

SECTION: PRIMO PIANO; Pag. 17

LENGTH: 1478 parole



HIGHLIGHT: «Grave deficit che il 25 per cento dei nostri studenti sappia poco di
matematica»


Donne, scienza e tecnologia: ne parleranno oggi alle 10.30, presso il Museo
della Scienza e della Tecnologia di Milano (via S. Vittore, 21), il ministro
dell'Istruzione, Maria Chiara Carrozza, il presidente di Fiat John Elkann e un
panel di manager e ricercatori composto da Amalia Ercoli Finzi (Politecnico di
Milano), Patrizia Grieco (Olivetti), Andrea Guerra (Luxottica), Francesca
Pasinelli (Telethon) e Donatella Treu («Il Sole 24 Ore» e Fondazione
Bellisario). L'incontro, nato da un'idea di Maria Latella, sarà introdotto da
Claudia Parzani, presidente di Valore D che ha organizzato l'evento. L'ultima
sessione dell'incontro vedrà inoltre la partecipazione di quattro giovani
ingegnere, neolaureate e già al lavoro in grosse realtà industriali italiane, a
confronto con il presidente di Fiat. «Ho un rapporto forte con le mie nonne e le
mie sorelle. Ho sperimentato le difficoltà con mia madre. Ho un legame molto
stretto da anni con mia moglie.

Ora ho anche una figlia. L'universo femminile è ben presente nella mia vita. Ho
imparato dalle compagne di scuola e dalle colleghe di lavoro. Il nostro gruppo
sta mettendo un grandissimo impegno nel valorizzare le donne: in questi dieci
anni la presenza femminile è cresciuta al 20%, che per un gruppo manifatturiero
è una percentuale alta, e la componente dirigenziale è raddoppiata. Siamo stati
tra i primi a inserire donne in consiglio d'amministrazione, prima che fosse
richiesto dalla legge. Ora come Fondazione Agnelli vogliamo impegnarci perché le
donne partecipino di più al mondo del lavoro, e siano più portate a puntare su
una formazione scientifica».

John Elkann sarà oggi a Milano, al Museo della Scienza e della Tecnologia, al
convegno con il ministro Carrozza e la senatrice Cattaneo su «Donne, scienza e
tecnologia». «Se uno guarda i dati, sono impressionanti. L'Italia ha un grave
deficit di conoscenze scientifiche» fa notare Elkann. Il 25% dei nostri studenti
sa poco di matematica. E la situazione è ancora più grave tra le studentesse. In
Germania quasi la metà degli universitari sceglie Ingegneria, Fisica,
Matematica; nei Paesi scandinavi sono oltre la metà; in Italia siamo al 33%, e
se si considerano solo le donne scendiamo al 12%. In compenso, a cinque anni
dalla laurea, praticamente tutti gli ingegneri lavorano, contro il 74% dei
laureati in materie letterarie. Inoltre gli ingegneri guadagnano in media 1.750
euro netti al mese, contro i 1.070 dei laureati in Lettere.

«Da quando mi sono laureato al Politecnico di Torino, nel 2000, il mondo si è
incredibilmente evoluto - dice il presidente della Fiat -. Ma l'Italia ha perso
molte opportunità per mancanza di interesse e di conoscenza. In America per ogni
posto di lavoro legato alla rivoluzione digitale se ne creano cinque di
supporto: si spiega così lo sviluppo di città come San Francisco, Seattle,
Austin. L'Italia è in ritardo. La Fondazione Agnelli ha una serie di progetti
per contribuire all'evoluzione del Paese, per avvicinare i giovani alla scienza.
Ogni anno organizziamo un workshop per i bambini delle elementari, questa volta
sarà dedicato al tema dell'acqua dal punto di vista della chimica e della
fisica: porto sempre i miei figli, è bello vedere l'entusiasmo con cui giocano e
imparano. Per i ragazzi del liceo c'è la Scientific Summer Academy, dove possono
incontrare premi Nobel e scienziati importanti. A dicembre saranno versati agli
studenti del Politecnico di Torino i primi prestiti d'onore, che per i più
meritevoli diventeranno una borsa di studio. E ogni anno 30-35 laureati in
materie scientifiche frequentano il master della Scuola di Alta Formazione al
Management, che fa parte della rete del Collège des ingénieurs, la più
importante realtà europea per numero e qualità in questo campo: sono selezionati
esclusivamente in base al merito, alcuni diventano imprenditori, altri fanno
carriera accademica, in maggioranza lavorano nelle aziende, dove potranno
occuparsi non soltanto della produzione ma anche di gestione, di marketing, di
finanza, di risorse umane».

A chiedergli quali prospettive vede per i giovani e per le donne in un Paese
sfiduciato come l'Italia, Elkann risponde che «i ragazzi italiani che hanno
avuto un'alta formazione sono altrettanto in gamba dei loro coetanei francesi e
tedeschi, ma sono più adattabili. La precarietà fa paura ma può rendere più
forti, perché ti spinge a sottrarti a quella condizione e questo ti renderà
migliore; come dimostra Israele, dove la precarietà è legge della vita e la
risposta alle difficoltà è straordinaria. Se un ragazzo si ingegna, le
opportunità se le crea. Ma se uno aspetta che le cose arrivino da sé, o che
qualcuno gli risolva i problemi, allora subentrano il pessimismo e la sfiducia.
Il futuro dipende solamente da noi. È fondamentale avere un'attitudine positiva
verso le cose». Di questi tempi non è facile. «È vero. In Italia e in Europa la
situazione è molto difficile, e dipende da una serie di problemi su cui per i
giovani è difficile incidere. Ma è fondamentale reagire con la vitalità, con la
voglia di fare e di vivere la propria vita. La rassegnazione non può essere in
alcun modo la risposta. È un'attitudine che i giovani non si possono permettere.
Il lavoro non ti viene dato; te lo devi conquistare. Anche una volta che sei in
un'azienda, devi contribuire a ottenere un risultato, non limitarti ad attendere
che ti dicano cosa fare; allora troverai persone disposte a insegnarti e ad
aiutarti. Questa è stata la mia esperienza di vita che ho fatto in General
Electric, il mio primo lavoro. Il lavoro non è un approdo, è un punto di
partenza, un'occasione».

La mancanza di opportunità riguarda in particolar modo le donne. Si parla di
quote rosa. «Le donne giustamente non si vedono come una minoranza da tutelare,
ma come una parte integrante della società - dice Elkann -. La componente
femminile è fondamentale per qualsiasi gruppo. Il mondo della scienza viene
considerato ostile, ma in realtà ha grande bisogno della sensibilità e
dell'intuito delle donne. Se mia figlia Vita decidesse in futuro di fare
l'ingegnere o la scienziata, ne sarei felice». L'Avvocato Agnelli fu felice
quando lei si iscrisse al Politecnico? «A dire il vero, mio nonno avrebbe
preferito che io studiassi Economia e commercio alla Bocconi. Ma io avevo fatto
il liceo scientifico e volevo approfondire quegli studi». Come ricorda gli anni
dell'università a Torino? «Molto impegnativi. Sono cresciuto all'estero, ho
fatto la maturità nel '94 a Parigi, era la prima volta che andavo a scuola in
Italia. Ho dovuto studiare molto. Il Politecnico mi ha trasmesso la disciplina e
il ragionamento. La vita non è del tutto razionale, e non tutto causa l'effetto
desiderato; ma studiare Ingegneria significa anche imparare a inquadrare i
problemi, a semplificare le cose complesse, a sintetizzare. Non tutto quello che
ho studiato l'ho poi messo in pratica, ma sviluppare un'idea logica mi ha
aiutato nella vita, anche nei rapporti umani».

Oggi a Milano non se ne parlerà, ma affrontare il tema della disoccupazione
giovanile implica porsi la questione della Fiat, che cresce fuori dall'Italia e
in Italia fatica. Le iniziative della Fondazione Agnelli sono un segno che il
gruppo intende ancora investire sull'Italia? «La componente italiana di
Fiat-Chrysler si è rafforzata. Non si è capito però che la componente italiana
non è più predominante come nel passato. Siamo riusciti a espandere il nostro
ruolo nel mondo, e così ci siamo rafforzati». A porgli la questione se la Fiat
sarà italiana o americana, Elkann parla di una «Fiat anche italiana». E spiega:
«È una questione di peso assoluto e di peso relativo: la componente italiana è
cresciuta, ma pesa meno di un tempo nel contesto di un gruppo mondiale; e guai
se non fosse così. Nel 2013 prevediamo di vendere più auto in Sud America che in
Europa. La decisione di investire su prodotti ad alto valore aggiunto come la
Maserati e l'Alfa non sarebbe possibile se non avessimo raggiunto dimensioni
globali. Ci vorrà del tempo per comprenderlo, ma sarà sempre di più così. La
tendenza non diminuirà; aumenterà. E per quanto riguarda l'impegno della mia
famiglia e della Fondazione Agnelli, continueremo a sostenere ricerche e
iniziative per il bene del nostro Paese».

RIPRODUZIONE RISERVATA

Gli studi

Nato a New York il 1° aprile 1976, primogenito di Margherita Agnelli e Alain
Elkann, ha vissuto in Gran Bretagna, Brasile e Francia. A Parigi ha concluso le
scuole superiori, diplomandosi al liceo Victor Duruy, uno dei più severi della
capitale francese. Si è laureato in Ingegneria al Politecnico di Torino

La carriera

Fu proprio l'Avvocato Gianni Agnelli a indicare il nipote come erede alla guida
della Fiat (nella foto sopra, John Elkann assieme alla moglie Lavinia Borromeo)

null

Mio nonno avrebbe preferito che io studiassi Economia e commercio alla Bocconi
Ma il Politecnico mi ha dato disciplina

LOAD-DATE: September 26, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             455 of 2985 DOCUMENTS



                          Corriere della Sera (Italy)

                          25 settembre 2013 mercoledì
                               NAZIONALE Edizione

Lo sbarco Chrysler a Wall Street, il 16,6% di Veba e l'ultimo negoziato;
Il caso Il documento di 396 pagine presentato per la quotazione alla Sec

BYLINE: Fabio Savelli

SECTION: ECONOMIA; Pag. 29

LENGTH: 433 parole


MILANO - La trattativa. Il valore delle quote in capo a Veba. Il foro del
Delaware chiamato ad esprimersi nel caso le due parti non trovino un accordo
extragiudiziale. E un documento di 396 pagine appena presentato alla Sec,
l'authority Usa di vigilanza sul mercato borsistico. Il termine chiave per
capire la complessa «partita a scacchi» tra Fiat e il fondo del sindacato
dell'auto americana United Auto Workers - che detiene teoricamente il 41,5%
delle quote di Chrysler - stavolta passa da questo registration statement
propedeutico alla possibile quotazione del 16,6% delle azioni detenute da Veba.
Riavvolgiamo il nastro.

Il fondo - secondo azionista della casa automobilistica di Auburn Hills - ha
esercitato all'inizio dell'anno il diritto garantitogli nel 2009, quando Fiat è
entrata in Chrysler. Così sta proseguendo l'iter di quotazione (ipo, initial
public offering) e questa registrazione è uno dei passi necessari affinché le
azioni possano essere scambiate sul mercato. Precisazione doverosa: né il numero
di azioni, né il prezzo sono stati determinati, pertanto non c'è la garanzia che
l'offerta (sottoscritta dalla banca d'affari Usa Jp Morgan, in qualità di
book-runner) avrà luogo. D'altronde la partita è ancora tutta da giocare e non è
escluso ancora che il fondo Veba raggiunga un accordo con il Lingotto sulla
valutazione del pacchetto in suo possesso, rendendo così superflua l'ipotesi di
collocamento solitario in Borsa. In parallelo prosegue anche l'iter giudiziario
per stabilire il valore della prima tranche (il 3,3% di Chrysler) a seguito
dell'opzione esercitate dal Lingotto più di un anno fa. Nell'attesa Fiat ha
risposto ad altre due «chiamate», tanto da aver acquisito teoricamente un
ulteriore 9,96% oltre al 58,5% già nelle sue disponibilità, ma è ovvio che si
tratti di un diritto acquisito ma subordinato all'entità dell'assegno da
corrispondere a Veba. Il calendario delle udienze chiesto dalla Corte del
Delaware a Veba e Fiat presenta esigenze completamente diverse e il fattore
tempo non gioca a favore di Fiat, ma il giudice si è già espresso dando ragione
al Lingotto su due dei cinque punti del contendere: l'indebitamento di Chrysler
e l'ebitda (margine operativo lordo).

Troppo presto per immaginare futuri sviluppi, eppure resta impresso un numero:
100 milioni di dollari. Il valore (simbolico) di quotazione ipotizzando che ogni
azione verrà offerta al mercato solo a un centesimo di dollaro, cioè il minimo
possibile. E' una stima, appunto, fatta solo allo scopo di calcolare l'ammontare
da pagare per la registrazione alla Sec.

© RIPRODUZIONE RISERVATA

LOAD-DATE: September 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             456 of 2985 DOCUMENTS



                          Corriere della Sera (Italy)

                          25 settembre 2013 mercoledì
                               NAZIONALE Edizione

Ghizzoni: Mediobanca quota strategica;
Piazzetta Cuccia

SECTION: ECONOMIA; Pag. 31

LENGTH: 177 parole


Una «partecipazione strategica». Così l'amministratore delegato Federico
Ghizzoni ha definito la partecipazione di Unicredit in Mediobanca. «Abbiamo
deciso di non esercitare il recesso - ha detto ieri il banchiere al termine del
consiglio di Piazza Cordusio - e quindi il patto di Mediobanca per quanto ci
riguarda si rinnova automaticamente per altri due anni». Rimanere nel patto, ha
aggiunto, significa «dare stabilità a Mediobanca in una fase di trasformazione.
Siamo e rimarremo azionisti stabili». E sul futuro: «Seguo con interesse» il
futuro di Piazzetta Cuccia, che ha spiegato «sta andando oltre le logiche del
passato anche rispetto alle partecipazioni». Sul fronte delle disdette dal
patto, Ghizzoni ha confermato che non ce ne sono altre rispetto a quella di
FonSai e a quella probabile di Generali. Quanto ai patti di sindacato in
generale, il banchiere ha detto: «In tutti i Paesi ci sono accordi talvolta di
questo genere. Quindi, non è un'anomalia, lo sarebbe se fosse una pratica
particolarmente diffusa e non mi sembra, anzi è in arretramento».

LOAD-DATE: September 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             457 of 2985 DOCUMENTS



                          Corriere della Sera (Italy)

                          25 settembre 2013 mercoledì
                               NAZIONALE Edizione

Azimut e Bper in Rialzo Perde quota Tenaris;
Piazza Affari

BYLINE: GIACOMO FERRARI

SECTION: ECONOMIA; Pag. 33

LENGTH: 191 parole


Reazione tiepida delle Borse europee all'indice Ifo tedesco sulle aspettative
degli operatori, in crescita ma meno del previsto. Tutti gli indici principali
hanno guadagnato poche frazioni di punto, mentre Piazza Affari ha realizzato la
migliore performance - con il Ftse -Mib in progresso dello 0,85% - grazie al
riassetto di Telecom Italia che ha spinto al rialzo tutti i valori coinvolti
nell'operazione. Il titolo della società guidata da Franco Bernabè ha subìto nel
corso della seduta strappi al rialzo e frenate improvvise, ma alla fine ha
archiviato un guadagno dell'1,69%. Premiata invece Mediobanca (+3,62%) che dal
riassetto di Telco otterrà una plusvalenza di 60 milioni di euro. A guidare i
rialzi fra le blue-chips è stata tuttavia Fonsai (+4,44%) dopo la convocazione
delle assemblee per l'integrazione della compagnia con Unipol, Premafin e Milano
Assicurazioni. Bene anche Fiat Industrial (+3,29%), che non dovrà pagare alcun
recesso nella fusione con Cnh, oltre ad Azimut (+2,86%) e Banca Popolare
dell'Emilia Romagna (+2,47%). In leggero calo, invece, Monte Paschi (-0,48%),
Tenaris (-0,44%) e Fiat (-0,40%).

© RIPRODUZIONE RISERVATA

LOAD-DATE: September 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             458 of 2985 DOCUMENTS



                          Corriere della Sera (Italy)

                          25 settembre 2013 mercoledì
                               NAZIONALE Edizione

LA TRIADE PERVERSA DELL'ITALIA D'OGGI;
Elzeviro «Sangue, sesso, soldi»: il nuovo Pansa

BYLINE: DARIO FERTILIO

SECTION: TERZA PAGINA; Pag. 35

LENGTH: 715 parole



HIGHLIGHT: Le origini fasciste di una mentalità conformista


C he cos'hanno in comune il frontismo socialcomunista del '48, il primo
consumismo di fine anni 50, i furori sessantottini e poi terrorismo e stragi, la
Fiat di Agnelli e Romiti, la mafia dilagante, Tangentopoli e l'inquinamento
mortale dell'Eternit, l'antiberlusconismo di «Repubblica» e il metafisico
attaccamento al potere del senatore Andreotti? Esiste un filo con cui cucire
quel che l'Italia è stata (o avrebbe potuto essere) e noi stessi, come siamo
oggi?

Aiuta a capirlo, più che il titolo del nuovo saggio di Giampaolo Pansa ( Sangue,
sesso, soldi , Rizzoli, pp. 450, 19), la frase sottostante: «Una controstoria
d'Italia dal 1946 a oggi». Perché di «contro» o «anti» storia davvero si tratta.
Qui non parla il Pansa delle inchieste giornalistiche che hanno fatto scuola, né
il romanziere di vicende resistenziali, e neppure lo storico revisionista
amato-odiato per Il san gue dei vinti . Il centro della scena è occupato invece
da una presa di posizione morale. C'è una verità che non si vuole ammettere -
sostiene Pansa - e cioè che «siamo stati quasi tutti fascisti». Anche la
maggioranza dei cittadini d'oggi, che durante il ventennio non erano ancora
nati? Sì, anche loro, nel senso che sono rimasti conformisti, allineati e
coperti, pronti a colpire chi è a terra e ad ossequiare le idee dominanti.
Cinici quanto basta, indifferenti al bene comune, ammiratori dei furbi,
sprezzanti dei coerenti.

Sicché la triade «sangue sesso e soldi» è soltanto la manifestazione esterna di
un male interiore, la prova che dalle esperienze passate non abbiamo imparato
nulla. Le cose cui teniamo davvero sono invece il piacere (non gioioso come un
tempo ma «fonte di nevrosi incontrollabili») e i soldi (intesi «come ossessione
pubblica»). E il sangue che appare nel titolo? È quello versato dal terrorismo e
dalla mafia, ormai per noi ridotto a pallida memoria.

Così parla oggi Giampaolo Pansa, sempre pessimista ma fedele alla sua idea di
storia. In questo nuovo saggio le vicende italiane si intrecciano senza fine,
come nella filastrocca dei nonni: «C'era una volta un re, seduto sul sofà, che
disse alla sua serva: raccontami una storia! la serva incominciò: c'era una
volta un re, che disse alla sua serva...». E qui l'autore riesce ancora a
sorprenderci. Perché queste vicende risplendono di una luce strana,
drammaturgica, «più vera del vero». C'è quella delle gemelle unite nella morte e
nella vendetta contro i soprusi partigiani; quella della «chincagliera» lesbica
capace di sfidare il perbenismo del dopoguerra; quella di Irma la rossa,
fascinosa pasionaria comunista che porta alla perdizione l'onorevole
democristiano per fanatico odio politico. E poi il militante duro e puro ma
tradito dalla sua morbosa passione per le ultrasessantenni; e l'estetista che
scopre dopo i quarant'anni il piacere della degradazione mercenaria. Vicende che
si susseguono, tristemente immorali ma profondamente umane, spesso soffuse di un
nostalgico profumo di passato (indimenticabile la sala da ballo comunista
«Stella Rossa» conosciuta dal Pansa adolescente, che sapeva «di lavanda Linetti,
borotalco, fumo di sigarette americane, permanenti casalinghe, panni stirati con
il panno scaldato sulla stufa»). E irrompono i nuovi oggetti di desiderio («gli
apparecchi Radiomarelli, i saponi Rumianca, le bottiglie di Punt e Mes») e le
prime sirene del gossip («Grand Hotel» e «Bolero Film» che nelle case proletarie
prendono il posto di «l'Unità» e «Rinascita»).

Poi, nel libro non mancano i grandi ritratti: Togliatti «il Peggiore», Roberto
Calvi «dio dell'Ambrosiano», Aldo Moro prigioniero disperato delle Br, Andreotti
Belzebù. Né sono pochi i giudizi politici taglienti, come quello sul
Sessantotto», un «bluff», «padre del terrorismo». Ma è come se il verdetto del
tempo avesse oscurato, nel ricordo del grande cronista, i personaggi carismatici
e famosi, spostando invece il fascio dell'attenzione su quelli collaterali,
modesti, trascurati a suo tempo, eppure vivi e parlanti: ritratti in attesa
d'essere completati.

Sullo sfondo, troneggia la perversa triade di «sangue, sesso e soldi». E vuoi
vedere che proprio i moralisti d'oggi, quelli che non perdono occasione di
condannarla dai loro pulpiti, sono i primi indiziati a finire nel prossimo
bestiario di Giampaolo Pansa?

RIPRODUZIONE RISERVATA

LOAD-DATE: September 25, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             459 of 2985 DOCUMENTS



                          Corriere della Sera (Italy)

                           24 settembre 2013 martedì
                                BRESCIA Edizione

«La forza di una città sta nel recupero del suo passato»;
Le X Giornate L'incontro tra l'archistar ticinese Mario Botta e il sindaco
Emilio Del Bono per discutere dell'idea di polis

BYLINE: Davide Bacca

SECTION: CRONACA DI BRESCIA; Pag. 5

LENGTH: 356 parole


Un secolo fa la sfida della scuola Bauhaus fu quella di conciliare la creazione
artistica con la produzione industriale, il gesto artigiano con le esigenze
della modernità. Oggi le città europee sono chiamate a ripensarsi in chiave
contemporanea, sfuggendo alla tendenza dominante delle «tecnico-funzionali» e
recuperando il valore «iconico» della loro storia, la stratificazione dei secoli
che fa delle città del vecchio continente «il luogo della memoria». E' attorno a
questi temi che ieri sera, nell'ambito delle iniziative de Le X Giornate, hanno
discusso il sindaco Emilio Del Bono e l'archistar ticinese Mario Botta. Un
ripensarsi che non può che essere sinonimo di «recupero» dell'esistente contro
«l'omologazione culturale della globalizzazione». Così la costruzione di una
chiesa, a Torino, su un'ex acciaieria Fiat, assume la forma di una ciminiera,
per rievocare il passato industriale. L'ex stabilimento Campari, a Sesto San
Giovanni, mantiene gli storici ingressi. Ma anche la costruzione ex novo di una
chiesa di montagna del 1600, abbattuta da una valanga nel 1992, si trascina
dietro la stratificazione del passato. «L'abbiamo ricostruita nuova, ma
arricchita dagli elementi del passato».

Spunti suggestivi per Del Bono che ha subito rilanciato la sua idea di città,
con l'annunciata variante al Pgt: «Negli ultimi anni si è puntato sulla
quantità, invece serve qualità . Come? Puntando sulla rigenerazione urbana».
Vanno recuperate le vecchie aree industriali, ma non andando verso l'anonimato
(supermercati, centri commerciali): «siamo chiamati a uno sforzo di creatività».
Va anche pensata una città più «flessibile», visto che le «mode» condizionano lo
sviluppo urbanistico (basti pensare agli spostamenti della movida, da piazzale
Arnaldo a borgo Wuhrer al Carmine). Tutti aspetti da sviscerare nei prossimi
mesi. Brescia, pur con le sue contraddizioni, è «l'archetipo della città
europea». Possiede quella «stratificazione» che manca alle città americane o
asiatiche. Un «plusvalore», ha spiegato Botta, che va valorizzato perché «il
recupero delle aree obsolete è l'avvenire delle città europee».

RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             460 of 2985 DOCUMENTS



                          Corriere della Sera (Italy)

                           24 settembre 2013 martedì
                               RIBATTUTA Edizione

Da Roma arriva un via libera: Parigi può raddoppiare fino al 50%;
L'operazione Mediobanca incaricata di una verifica sui conti della compagnia
italiana

BYLINE: Antonella Baccaro

SECTION: ECONOMIA; Pag. 2

LENGTH: 426 parole


ROMA - Via libera del governo italiano al raddoppio della quota detenuta da Air
France-Klm in Alitalia. Ma intanto una due diligence sul vettore italiano è già
stata commissionata dal gruppo franco-olandese a Mediobanca che affiancherà
Lazard nella valutazione dell'eventuale operazione.

La posizione del governo italiano in merito all'ex compagnia di bandiera, nel
2008 sottratta all'offerta esclusiva di Air France-Klm e acquistata da una
ventina di soci, tra cui quelli transalpini (25%), è stata chiarita ieri dal
ministro dei Trasporti, Maurizio Lupi, a poche ore dalla riunione a Parigi del
consiglio di amministrazione di Air France-Klm relativa proprio al futuro della
sua partecipazione in Alitalia, a un mese dalla scadenza del vincolo che oggi
obbliga tutti i soci a cedere le proprie azioni solo all'interno dell'attuale
compagine.

«Dal nostro punto di vista non ci sono assolutamente preclusioni - ha chiarito
Lupi -. L'unica cosa è che l'Italia non sia solo un posto dove prelevare domanda
da spostare su Parigi». Una preoccupazione legittima, visto che indiscrezioni di
stampa transalpine hanno già posto tra le condizioni a cui Air France-Klm
salirebbe in Alitalia, la possibilità di decidere sui suoi piani industriali,
insomma di stabilire scali e rotte.

«Mi aspetto che Air France ribadisca con forza che Alitalia è un asset
strategico e che perciò ci sia un passaggio ulteriore di rafforzamento del ruolo
che Air France dovrà avere» ha proseguito Lupi, chiedendo ai francesi di non
considerare Alitalia e Fiumicino «un'appendice» ma «un punto strategico per lo
sviluppo del trasporto aereo europeo».

Ma Air France-Klm deve valutare bene le proprie mosse, avendo già annunciato
2.800 esuberi e il rinvio del pareggio di bilancio al 2014. Alitalia, da parte
propria, ha già perso 280 milioni di euro nel 2012, e giovedì annuncerà i propri
risultati semestrali che di certo supereranno i 200 milioni di perdita
preventivati. Insomma non è il momento migliore per vendere a un buon prezzo, e
i soci lo sanno. Air France-Klm, attraverso Lazard e Mediobanca, farà luce sulla
reale situazione della compagnia. La scelta dei consulenti è significativa:
entrambi conoscono perfettamente il dossier Alitalia, come i due consiglieri
francesi che siedono da cinque anni nel board di Alitalia, sorvegliandone le
mosse. Nella partita potrebbe entrare anche l'emiratina Etihad: chissà che il
premier Enrico Letta, che ieri ha annunciato un viaggio negli Emirati ai primi
di ottobre, non ne approfitti per perorare la causa italiana.

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             461 of 2985 DOCUMENTS



                          Corriere della Sera (Italy)

                           24 settembre 2013 martedì
                               RIBATTUTA Edizione

Te l ecom Ecco l'offerta di Telefonica Sarà il primo azionista

BYLINE: Massimo Sideri

SECTION: ECONOMIA; Pag. 3

LENGTH: 931 parole



HIGHLIGHT: I soci In Telco ci sono Telefonica (46,18%), Intesa (11,6%),
Mediobanca (11,6%) e Generali al 30,58%


È stata una di quelle notti molto lunghe per Telecom Italia, passata a
controllare alla luce delle lampade le virgole e i particolari dietro i quali si
nasconde, come si dice, il demonio. L'oggetto del dossier notturno, che dovrebbe
essere ufficializzato oggi all'alba e comunque prima dell'apertura delle Borse,
è un'offerta di Telefonica, l'operatore già presente nel capitale, che valorizza
le azioni di Telecom a 1,1 euro contro i 59 centesimi (+3,42%) che quotava ieri
in chiusura di contrattazioni: la Telecom Italia del 2014, in soldoni, dovrebbe
essere fatta da una somma di diverse «telecom» ma con una sottrazione di dosi di
«Italia» (leggi un passaggio in mani straniere), anche se a tappe. La cassaforte
Telco che detiene il 22,4% di Telecom è oggi controllata da Telefonica al
46,18%, Intesa Sanpaolo e Mediobanca all'11,62% ciascuna e Generali al 30,58%.
Il valore dell'operazione non è ancora noto perché bisognerà calcolare il
combinato disposto di diversi aumenti di capitale all'interno di Telco e della
quota di debito di Telecom (circa 450 milioni) che gli spagnoli si accolleranno.
Gli step prevedono un primo aumento per far salire gli spagnoli al 66% di Telco,
seguito da una seconda ricapitalizzazione per passare al 70%. È prevista infine
un'opzione call per il restante 30. Particolare importante: fino al gradino del
70% la governance dovrebbe rimanere in ogni caso italiana.

Tutte e tre le società italiane hanno già manifestato l'interesse a uscire
dall'avventura Telecom che non ha certo dato soddisfazioni finanziarie in questi
ultimi anni. Non è un caso se ieri si è tenuto un consiglio di gestione di
Intesa Sanpaolo, seguito in serata da un board di Generali con un relativo
movimento di consiglieri anche presso la sede in Piazzetta Cuccia di Mediobanca
(da Francesco Gaetano Caltagirone e Gabriele Galateri, rispettivamente
vicepresidente e presidente di Generali al direttore generale di Intesa Gaetano
Micciché). Tutti i board avrebbero comunque già dato via libera ieri
all'operazione.

L'offerta sarà limitata ai colleghi-soci e non verrà lanciata sul mercato.
L'obbligo di un'offerta pubblica di acquisto scatta sopra la soglia del 30%
anche se è possibile che la stessa società stia dialogando con la Consob per
comunicare il cambio di assetto che, comunque, configura il passaggio del
controllo nelle mani di un unico soggetto che alla fine potrà decidere
pienamente sulla governance e il futuro dell'azienda.

Resta da vedere se i pareri legali su Telco resterebbero validi con lo
stravolgimento dell'azionariato.

Senza exit strategy, oltre ai piccoli azionisti (il flottante è del 71,4%),
rischia di restare anche la famiglia Fossati che con la Findim detiene il 4,9%.
Anche Marco Fossati è stato visto ieri in Mediobanca. Il prezzo a cui verrebbero
valorizzate le azioni Telecom dei soci Telco è vicino per Generali ai prezzi di
carico dell'ultima svalutazione (1,2). Mediobanca è invece arrivata a 53
centesimi. Ma per tutti i valori sono stati tagliati più e più volte. Quando
nacque nel maggio 2007 Telco pagò le azioni della vecchia Olimpia 2,82 euro.
Generali e Mediobanca però conferirono una quota di titoli che già possedevano.
Telefonica e Intesa Sanpaolo, infine, sottoscrissero due diversi aumenti di
capitale riservati. La stessa Telefonica, d'altra parte, allora pagò le azioni
circa 2,9 euro. Generali invece conferì le azioni a 2,75 euro, cifra che fu
svalutata nel 2008 a 2,18 euro, nel 2011 a 1,50 euro e nel 2012 a 1,2 euro (in
tutto il Leone ha totalizzato oltre 1,3 miliardi di perdita del valore mentre
per gli altri la cifra è di circa 400 milioni).

Calcoli a parte, l'operazione è parte di un disegno più complesso che vedrà i
soci in Telco, se accetteranno la proposta spagnola, dare circa sei mesi di
tempo al numero uno di Telefonica, Cesar Alierta, per sistemare il nodo
brasiliano visto che il gruppo già controlla il primo operatore nel Paese
sudamericano Vivo e, dunque, non potrà controllare direttamente anche il secondo
Tim Brasil, vero polmone finanziario di Telecom. Già al tempo l'Antitrust
brasiliano aveva posto diversi paletti alla presenza di Telefonica. Altro ma non
secondario dossier è poi quello della rete, asset strategico che passerebbe
sotto mani non italiane. Lo scorporo, di cui si parla da anni e che solo
recentemente è stato avviato dal presidente Franco Bernabé, è ancora al palo.

Il meccanismo architettato con progressivi step in Telco dovrebbe servire
proprio a dribblare problemi in Brasile, Argentina (Telecom possiede anche
Telecom Argentina) e il cambio di controllo che potrebbe fare scattare l'Opa.
Peraltro, proprio sulla questione rete ma non solo, mancano da circa un mese i
regolamenti attuativi al decreto presidenziale sulla «Golden Power», una
versione light della vecchia «Golden Share» che permetterebbe comunque al
governo di dire la propria sul tema. Dunque nella sostanza l'operazione in Telco
potrebbe essere strutturata come un'opzione call per chiudersi non prima di aver
sistemato le due questioni. Le alternative sul campo per i soci italiani di
Telco sono un aumento di capitale condiviso (l'ennesimo, non remunerativo) o lo
scioglimento di Telco, l'opzione «libera tutti» per rendere contendibile Telecom
e far salire il prezzo (At&t intanto, ha aperto una finestra in Italia). Uno
scenario che il premio teorico vicino al 100% sembra voler sminare e che per
Telefonica è giustificato dalla necessità di affrontare il consolidamento del
settore anche in Europa avviato ufficialmente da Vodafone con la cessione di
Verizon.

msideri@corriere.it

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             462 of 2985 DOCUMENTS



                          Corriere della Sera (Italy)

                           24 settembre 2013 martedì
                               RIBATTUTA Edizione

Il gigante iberico è carico di debiti E alla rete italiana servono investimenti;

L'analisi Lo scorporo dell'infrastruttura delle telecomunicazioni: chi lo vuole
e chi resiste

BYLINE: Fabio Tamburini

SECTION: ECONOMIA; Pag. 3

LENGTH: 740 parole



HIGHLIGHT: Banda larga L'indebitamento di Telecom e Telefonica rende poco
credibile la prospettiva di investimenti elevati per sviluppare la banda larga


I numeri dell'indebitamento di Telecom sono vertiginosi. Ma quelli della
spagnola Telefonica, candidata a rafforzare il ruolo di partner industriale, lo
sono ancora di più. Ecco perché c'é chi scommette che non verranno fatti
investimenti adeguati nello sviluppo della rete italiana delle telecomunicazioni
ricavandone una conseguenza: lo scorporo della rete da Telecom è un passaggio
decisivo per il Paese ed è un errore grave che l'attenzione sia catalizzata
esclusivamente dalle dispute sul controllo della società e sui rapporti di forza
tra i principali azionisti (Telefonica, Generali, Intesa Sanpaolo, Mediobanca).

Non tutti però hanno la stessa convinzione. In alcuni casi, come conferma
l'audizione in Parlamento dell'amministratore delegato di F2i, Vito Gamberale,
tenuta nei giorni scorsi, la contrarietà allo scorporo viene espressa
apertamente. In altri, a partire dagli spagnoli di Telefonica, l'opposizione non
è manifestata in pubblico ma l'operazione viene giudicata in contrasto con gli
interessi aziendali. Oppure, come per l'amministratore delegato di Telecom,
Franco Bernabè, il sospetto è che abbia dato via libera alle procedure per lo
scorporo della rete ma senza troppa convinzione e senza fretta, forse con
tattica dilatoria o magari in funzione di alleanze internazionali impossibili
per una Telecom con la struttura attuale.

Il partito che punta con determinazione sulla separazione della rete parte da
una priorità: gli investimenti nella banda larga. L'Italia, a parte alcune
realtà particolari come Milano grazie a Metroweb, certamente non brilla. E
prospettive di svolta non se ne vedono. Anzi.

L'indebitamento di Telecom e Telefonica rende poco credibile la prospettiva
d'investimenti elevati, che sono indispensabili. In piu' i margini di
profittabilità per gli operatori europei risultano ormai da anni in
significativa riduzione. La conseguenza e' che nelle telecomunicazioni gli
investimenti pro-capite in ricerca e sviluppo sono inferiori di oltre il 30% a
quelli americani. Difficile pensare che, almeno in tempi brevi, la situazione
possa sbloccarsi.

Al contrario lo sviluppo sul territorio della banda larga potrebbe dare al Paese
una spinta importante. Ma attualmente, e per molto tempo, tale capacità
d'investimento manca sia a Telecom sia a Telefonica. Non solo. La scelta
strategica, su cui ha molto insistito l'ex ministro per lo sviluppo economico
Corrado Passera, è avere le grandi reti infrastrutturali divise dalla fornitura
dei servizi. Questo vale nell'energia come nel gas, nelle ferrovie come nelle
telecomunicazioni. Il modello è quello di Terna (energia) e corrisponde a una
logica di fondo: le reti vanno gestite con programmi di lungo periodo e con
investimenti a cui non corrispondono necessariamente redditività adeguate di
breve periodo. Tanto più che negli ultimi anni i margini garantiti dagli
investimenti sulla rete sono in forte calo, diminuendo la propensione ad
impegnare capitale. Ovviamente le società quotate devono fare i conti con
necessità a breve essendo sottoposte al giudizio del mercato e degli analisti.
Anche per questo è molto meglio tenere separate le reti infrastrutturali dalla
fornitura dei servizi e affidarle a società pubbliche che hanno come missione il
contributo allo sviluppo del Paese. Proprio l'offerta di banda larga produce
domanda aggiuntiva generando nuove iniziative nei settori piu' diversi: dal
turismo al commercio elettronico, fino a nuove forme di tv e alle start up.

Chi è contrario allo scorporo della rete sottolinea come si tratta di una scelta
che a livello internazionale, almeno nei paesi sviluppati, è avvenuta soltanto
in Australia e Nuova Zelanda, per favorire investimenti in fibra ottica di nuova
generazione. Anche nel Regno Unito la rete, separata diversi anni fa, è
saldamente controllata dalla compagnia telefonica. Resta il fatto che il
commissario dell'Agcom, Antonio Preto, ha sottolineato che, «se Telecom non lo
propone come iniziativa volontaria, forse dovremmo avviare i dovuti
approfondimenti per accertare la sussistenza delle condizioni per imporlo come
rimedio a garanzia della parità di accesso». Insomma, via libera allo scorporo,
con le buone oppure con le cattive. Secca la risposta di Bernabè: «Per procedere
allo scorporo non volontario della rete, cosa che non è prevista da nessuna
norma europea, credo che servano motivi di una gravità eccezionale che non
sussitono assolutamente».

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             463 of 2985 DOCUMENTS



                          Corriere della Sera (Italy)

                           24 settembre 2013 martedì
                               NAZIONALE Edizione

da Internet all'Industria gli Under 40 di Successo;
La lente

BYLINE: Rita Querzé

SECTION: ECONOMIA; Pag. 31

LENGTH: 198 parole


Non solo nuove tecnologie. Se l'Italia oggi è in grado di piazzare un nome nella
classifica, stilata da Fortune, dei manager under 40 più importanti e dotati al
mondo, è grazie alla buona vecchia industria. Che avrà pur segnato il passo
negli ultimi anni - nel '90 garantiva il 25% del Pil e degli occupati, oggi
siamo sotto iil 20% - ma resta una solida certezza. Il nome in questione è
quello di John Elkann, 37 anni, presidente di Fiat (nella foto qui sopra). E il
posto in classifica è di tutto rispetto: quarta posizione. Davanti a lui tre big
delle nuove tecnologie: Marissa Mayer (foto), presidente e amministratore
delegato di Yahoo!, al top della graduatoria, seguita da Jack Dorsey, fondatore
e amministratore delegato di Square, e da Mark Zuckerberg, fondatore e
amministratore delegato di Facebook. John Elkann - ricorda Fortune - aveva solo
21 anni quando è stato scelto dal nonno Gianni Agnelli per entrare nel consiglio
di amministrazione di Fiat. Soprattutto la rivista americana gli riconosce il
merito di aver trasformato lo storico marchio dell'automobile nel quinto gruppo
automobilistico al mondo. Il tutto attraverso l'investimento in Chrysler.

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             464 of 2985 DOCUMENTS



                          Corriere della Sera (Italy)

                           24 settembre 2013 martedì
                               RIBATTUTA Edizione

Chrysler verso Wall Street Presentati i documenti per l'Ipo;
Fiat

SECTION: ECONOMIA; Pag. 33

LENGTH: 249 parole



HIGHLIGHT: Melfi Tornano al lavoro gli operai reintegrati e la Cgil Fiom rientra
a Mirafiori


MILANO - Chrysler compie il primo passo verso la Borsa, da dove è assente dal
1998. La casa automobilistica americana, controllata da Fiat, ha presentato alla
Sec il documento per l'Ipo, l'Initial public offering. «Nè il numero delle
azioni nè il prezzo è stato ancora definito - si legge nella documentazione - ma
Chrysler ha fissato un "placeholder" di 100 milioni di dollari».

I titoli in vendita sono quelli del Veba, il fondo del United Auto Workers, che
ha esercitato all'inizio dell'anno il diritto garantitogli nel 2009, quando Fiat
è entrata in Chrysler. Il Uaw ha registrato il 16,6% delle azioni e l'offerta
sarà sottoscritta da JP Morgan, capofila delle banche. L'alleanza con Fiat ha
portato, secondo quanto specificato nella documentazione per la quotazione di
Chrysler «benefici immediati e costanti». L'Ipo invece potrebbe aiutare a
risolvere la disputa fra Fiat e Veba sulla valutazione di Chrysler, determinando
quanto il Lingotto dovrebbe versare per salire al 100% di Chrysler dall'attuale
58,5%. In tema di dispute, nel frattempo, si è risolta quella tutta italiana che
ha visto per diverso tempo contrapposti alcuni operai contro la Fiat. Dopo un
duro confronto giudiziario, oggi infatti rientrano a Melfi i tre operai che
erano stato licenziati nel 2010 dopo uno sciopero spontaneo durante un turno di
notte. E la Fiom Cgil, dopo anni di tensioni e battaglie legali con l'azienda
automobilistica di Torino, riavrà a Mirafiori uno spazio per le riunioni.

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             465 of 2985 DOCUMENTS



                          Corriere della Sera (Italy)

                           24 settembre 2013 martedì
                               NAZIONALE Edizione

Mediobanca riparte Giù Eni e Mediaset;
Piazza Affari

BYLINE: GIACOMO FERRARI

SECTION: ECONOMIA; Pag. 37

LENGTH: 196 parole


Né la prospettiva di stabilità nei rapporti con l'Europa dopo il trionfo
elettorale della Merkel, né il miglioramento dell'indice delle Pmi dell'Eurozona
sono bastati a rassicurare le Borse del Vecchio Continente, tutte in calo a fine
seduta. Anche Piazza Affari ha ceduto poche frazioni di punto (-0,32% l'indice
Ftse-Mib), mentre lo spread tra i rendimenti dei Bund tedeschi e i nostri Btp è
rimasto sui livelli di venerdì scorso, a 235 punti base. Fra i titoli principali
del listino spicca soprattutto Finmeccanica (+4,20%), tornata al centro
dell'attenzione grazie alle voci relative alla cessione delle controllate
Ansaldo Sgs, Ansaldo Energia e Breda a Fintecna, che fa capo alla Cassa Depositi
e Prestiti. Acquisti anche su Telecom Italia (+3,42%) in attesa di decisioni
importanti prima del consiglio del prossimo 3 ottobre. Bene, inoltre, Fiat
Industrial (+1,70%), Monte Paschi (+1,64%) e Mediobanca (+1,25%). A guidare i
ribassi è stata invece Eni (-3,45%), nel giorno in cui la società ha pagato
l'acconto sul dividendo, ma hanno perso terreno anche Azimut (-1,93%) e Mediaset
(-1,76%), che hanno così azzerato i progressi di venerdì scorso.

© RIPRODUZIONE RISERVATA

LOAD-DATE: September 24, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             466 of 2985 DOCUMENTS



                          Corriere della Sera (Italy)

                            23 settembre 2013 lunedì
                                MOTORI Edizione

Gruppo Fiat

BYLINE: Bianca Carretto

SECTION: MOTORI; Pag. 12.13

LENGTH: 1054 parole


«A Ginevra non avremmo mai immaginato che dopo solo 10 giorni la versione
standard dell'Alfa Romeo 4C, la Launch Edition, 500 pezzi unici, costruiti solo
per l'Europa, raccogliesse 1000 richieste». Lo ha raccontato Louis-Carl Vignon,
responsabile del brand del Biscione per la regione Emea: «Era stata realizzata
in due colori bianco opaco o rosso Alfa, venduta a 60mila euro, ma gli
estimatori del nostro marchio, provenienti dalla Germania, dall'Inghilterra,
dalla Svizzera e logicamente dall'Italia, hanno immediatamente manifestato
l'interesse per questa vettura straordinaria».

Oggi le supercar soffrono di penalizzazioni fiscali però.

«È vero, ma la nostra vettura monta un motore di 1.8 litri turbo con 240 cavalli
dotato di iniezione diretta di benzina, con variatore di fase per le valvole di
aspirazione e scarico, particolarmente leggero essendo costruito completamente
in alluminio. È accoppiato a una frizione a secco e a un cambio doppia frizione
TCT. Quindi è esclusa dal Superbollo»

L'auto di serie allora è pronta?

«A Francoforte abbiamo appena presentato la vettura che andrà in produzione, una
sola versione, due colori, vari accessori che enfatizzano la dinamica».

Il telaio della 4C come è stato realizzato?

«È costituito da una vasca centrale, la base dell'abitacolo, a cui sono fissati
due telai di alluminio, uno anteriore e l'altro posteriore, oltre al roll-bar.
Abbiamo utilizzato fibra di carbonio, la nostra priorità è stata quella di
alleggerire al massimo la macchina, una corsa contro il peso, ci siamo riusciti,
la 4C non supera gli 895 chilogrammi».

Vi siete ispirati alle auto da corsa?

«Certo, l'assetto, le gomme, lo scarico, i cerchi in lega da 18 pollici davanti
e 19 dietro, rendono l'auto cattiva. Abbiamo curato particolarmente la tenuta di
strada, le sospensioni anteriori hanno uno schema a triangoli sovrapposti, nel
retrotreno abbiamo optato per una architettura Mc Pherson, con molle ed
ammortizzatori accoppiati».

Che accoglienza avete percepito?

«Più che calorosa, appassionata, una fiducia nel marchio che intensifica ancora
di più il nostro impegno. In due giorni siamo passati da 13 milioni di contatti
sul nostro sito a oltre 60 milioni».

Quando verrà commercializzata?

«Dall'inizio di ottobre, al prezzo di 53.500 euro, è l'unica supercar
accessibile con queste caratteristiche presente oggi sul mercato, concretamente
è un sogno, un desiderio che si può realizzare. La monoscocca in carbonio da
Formula 1 che si sposa perfettamente con il telaio in alluminio».

È la prima Alfa che nasce a Modena.

«Sì, nello stabilimento della Maserati, un sito che per tradizione e cultura,
produce vetture di alto di gamma. Questa vettura, una due posti secchi, con
motore centrale, è l'espressione della pura manifattura italiana, che unisce
artigianalità, innovazione e passione, un carisma di cui altri vorrebbero
appropriarsi».

Quale missione avete affidato a questa Alfa Romeo?

«La 4C rappresenta lo spirito, l'essenza, il Dna del marchio che vuol dire
ingegneria, stile, dinamicità, leggerezza ed efficienza, tutto questo è la vera
anima di un'Alfa Romeo. È ambasciatrice della marca per i nostri sostenitori ma
anche per chi ama l'auto sportiva per eccellenza».

E infatti sarà proprio la 4C a riportare il marchio negli Usa.

«Si ma anche in Russia, in Medio Oriente, in Asia, in Africa, il progetto è
globale, l'auto è destinata a tutti mercati, fa parte della strategia del
rilancio del marchio e dello sviluppo di nuove, sofisticate tecnologie che
verranno successivamente trasferite sui futuri modelli. La coerenza con il
progetto 4C ci ha portato a modificare nello stile e nella sostanza il nostro
cavallo di battaglia, la Giulietta, e la Mito: due vere sportive nel segmento C
e B».

Quali sono le prospettive di crescita?

«Contiamo di vendere quasi 180mila vetture all'anno in queste aree

Ma la 4C da sola non può farcela...

«La Giulietta e la MiTo, adattate alle condizioni climatiche di questi Paesi,
sono già presenti in Qatar, Kuwait, Libano, Palestina, quest'anno è stata la
volta di Oman, Giordania ed Iraq. Il nostro obbiettivo è di raggiungere oltre
4.000 pezzi, abbiamo aperto anche una pagina su Facebook per il Medio Oriente,
sia in lingua araba che in inglese».

La 4C può diventare un'icona?

«Sicuramente, lo farà come già successo in precedenza, a partire dalla 8C del
1938 alla 8C Competizione del 2007».

Come pensate di comunicare i vostri valori?

«Un'Alfa Romeo vuol dire piacere di guida, tutto è stato orientato per esaltare
un'emozione, l'Alfa Romeo è il brand dei veri amanti dell'automobile, tutta la
comunicazione sarà dedicata a questo concetto, all'inizio di ottobre verrà
lanciato con l'immagine della Giulietta, un messaggio firmato Just Drive. Tocca
tutti i nostri prodotti è la fotografia, presente e futura, del nostro brand».

RIPRODUZIONE RISERVATA

La Abarth 595 50° Anniversario rende omaggio al mezzo secolo dalla 595 (sotto,
in primo piano): 299 pezzi, livrea bianco opaco, 4 scarichi, cerchi da 17, tetto
apribile, sedili in pelle. Motore 1.4 T-Jet da 180 cv, con cambio elettroattuato
Competizione. Freni Brembo. Settaggio sportivo degli ammortizzatori.

b.c.

RIPRODUZIONE RISERVATA

Nuova versione della Panda 4x4, la Antartica festeggia i trent'anni della
citycar integrale. Carrozzeria bicolore (bianca con il tetto nero), riporti
arancione. In vendita a fine anno. Motori: il bicilindrico a benzina TwinAir
turbo da 85 cv e il diesel Multijet da 75 cv, entrambi con Start&Stop.
Trasmissione elettronica Torque on Demand.

b.c.

RIPRODUZIONE RISERVATA

La novità francofortese legata alla Fiat 500L Living è il lancio della
promozione Vodafone Mobile Wi-Fi 4G, con Internet incluso per 24 mesi fino a 15
GB/mese: l'hot spot wi-fi permette di collegare contemporaneamente fino a 10
dispositivi e di navigare alla velocità del 4G, fino a 70 Mbps. L'iniziativa
parte da Italia e Germania, per estendersi ai principali mercati europei.

b.c.

RIPRODUZIONE RISERVATA

Sotto i riflettori la 4C: stile, prestazioni, tecnica, piacere di guida Alfa
Romeo. Prodotta a Modena (Maserati) con tecnologie e materiali della 8C
Competizione (trazione posteriore, carbonio e alluminio), monta il motore 1750
Turbo Benzina da 240 cv a iniezione diretta e il cambio a 6 marce doppia
frizione a secco Alfa TCT. Da 0 a 100 km/h in 4,5 secondi e 258 orari di
velocità massima.

b.c.

RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             467 of 2985 DOCUMENTS



                          Corriere della Sera (Italy)

                            23 settembre 2013 lunedì
                               RIBATTUTA Edizione

«Telecom, l'Italia non può perdere il controllo»;
L'intervista Mucchetti (Pd): il capo di Telefonica illustri i suoi progetti, il
Parlamento completi le norme su Opa e golden share

BYLINE: Fabrizio Massaro

SECTION: ECONOMIA; Pag. 23

LENGTH: 762 parole



HIGHLIGHT: Gli spagnoli faranno cassa vendendo il Sudamerica A Telecom servono
5-6 miliardi di capitali freschi


MILANO - Da giornalista Massimo Mucchetti, 59 anni, senatore del Pd, presidente
della commissione Industria di Palazzo Madama, già editorialista del Corriere
della Sera , ha seguito tutte le vicende Telecom Italia dalla privatizzazione
del 1997 fino alla «operazione di sistema» Generali-Mediobanca-Intesa Sanpaolo
insieme con la spagnola Telefonica che nel 2007 ne assunsero il controllo di
fatto con la finanziaria Telco. Ora Madrid potrebbe rilevare le azioni Telco in
mano ai soci italiani. «L'iniziativa spagnola interpella l'Italia intera. Il
Corriere ha fatto bene a dare l'allarme con il fondo di Daniele Manca. Governo e
Parlamento devono intervenire. Il Pd non può distrarsi perché ha un congresso
alle porte. Il Pdl non può ridursi a pensare solo al destino del suo
padre-padrone».

Su Telecom grava un debito enorme e gli italiani vogliono uscire. Che soluzione
vede?

«La mossa di Telefonica potrà forse interessare i tre soci italiani di Telco ma,
allo stato attuale delle informazioni, non mi pare utile per l'azienda, il
mercato finanziario e il Paese».

Perché non va bene Telefonica?

«Telefonica ha 66,8 miliardi di debiti finanziari e un patrimonio netto
tangibile negativo per 22,4. Telecom ha 40 miliardi di debiti e un patrimonio
netto tangibile negativo per 17. Sommate hanno un po' di liquidità, 17 miliardi,
ma è posta a garanzia del debito e costa più di quanto rende».

Comunque guadagnano.

«Ma con i debiti che hanno tendono a non guadagnare più abbastanza. Il margine
operativo lordo in tre anni è sceso per gli spagnoli da 25,7 miliardi a 21,2 e
Telecom viaggia sugli 11,5 miliardi ma solo grazie al Brasile. Mi pare che la
combined entity sia un colosso dai piedi d'argilla».

Perché allora Telefonica vuole Telecom?

«Per prendersi il mercato italiano, che resta importante, a prezzo vile. Poi
venderà Tim Brasil e Argentina per ridurre il debito. Ma temo che incasserà
poco. Sarà costretta a vendere per obblighi antitrust in tutto o in parte a
imprese locali appoggiate dai governi, che pagheranno poco».

E per l'Italia?

«Non possiamo permetterci di perdere il controllo sul primo operatore di
telefonia dopo averlo perso su Omnitel, Wind, Fastweb e H3g. L'Italia ha poche
grandi imprese, non può perderle. Già temo una Fiat che diventa una provincia
americana o una Pirelli che sarà venduta non si sa a chi».

E perché sarebbe un male per il mercato finanziario?

«Telefonica sembra orientata a trattare il controllo di Telecom, e il relativo
premio, dentro le mura amiche di Telco. Il 78% della compagine azionaria di
Telecom rimarrebbe escluso. Non sarebbe la prima volta, purtroppo. Parafrasando
Giovanni Agnelli direi: "Olimpia humanum est, Telco diabolicum"».

Che cosa propone dunque?

«Anzitutto che Cesar Alierta (capo di Telefonica, ndr ) venga ad illustrare i
suoi progetti al Parlamento e al governo, il quale dovrebbe subito completare la
normativa sulla golden share a tutela delle risorse strategiche nazionali,
comunicazioni comprese. In secondo luogo la Consob potrebbe constatare come
Telco controlli Telecom dando seguito alle deliberazioni del precedente collegio
presieduto da Lamberto Cardia».

Ricordiamo quali erano.

«Il controllo di fatto si ha anche quando un soggetto controlli ripetutamente
l'assemblea di una società quotata anche disponendo di meno del 30% dei voti. A
quel punto Telco dovrebbe consolidare i conti di Telecom Italia assumendo
responsabilità finanziarie e reputazionali dalle quali finora è fuggita».

M a Telco nega quel controllo.

«Telco parla con lingua biforcuta. I suoi soci hanno a bilancio le azioni
Telecom al doppio dei valori correnti perché incorporano un premio di controllo.
In realtà andrebbe aggiornata anche la legge sull'opa. Accanto alla soglia del
30% andrebbe istituita una seconda soglia, legata al controllo di fatto
acclarato dalla Consob, superando la quale scatta comunque l'opa obbligatoria».

Se Telco venisse sciolta, gli spagnoli potrebbero però comprare dai soci
italiani senza più problemi.

«Sciolta Telco tutti sarebbero liberi e ci sarebbe una vera competizione, al
termine della quale Telecom Italia potrebbe diventare una vera public company,
basata in Italia e proiettata nel mondo».

Ma il debito resterebbe.

«La strada maestra resta quella di un aumento di capitale, da 5-6 miliardi. Gli
azionisti hanno fatto i debiti, gli azionisti provvedano. Il presidente Franco
Bernabè deve scegliere: o servire Telco o servire l'impresa proponendo al
consiglio l'aumento di capitale, e a prezzi accettabili dal mercato. Anche a
costo di perdere la poltrona».

fmassaro@corriere.it

© RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             468 of 2985 DOCUMENTS



                          Corriere della Sera (Italy)

                            23 settembre 2013 lunedì

Mediobanca Non chiamateci più salotto;
Galassia Il patto vincola una quota sempre minore di capitale. I riflessi del
nuovo corso su Telecom, Rcs, Pirelli e Generali

BYLINE: SERGIO BOCCONI

SECTION: CORRIERECONOMIA; Pag. 4

LENGTH: 956 parole



HIGHLIGHT: Gli effetti della rivoluzione avviata da Nagel e Pagliaro per
concentrarsi nel core business dell'istituto La quota vincolata nel sindacato
potrebbe scendere ai minimi storici, fino al 36-33%


L a rivoluzione è appena cominciata e i prossimi passi sono imminenti. È facile
prevederlo anche dopo le dichiarazioni di Alberto Nagel. Nei giorni scorsi
l'amministratore delegato di Mediobanca, presentando i conti dell'istituto
contrassegnati da 400 milioni di svalutazioni nel portafoglio azionario, ha
confermato l'uscita dai patti di sindacato in scadenza per rientrare nella piena
disponibilità delle quote apportate, ha raccomandato a Generali di uscire
dall'accordo parasociale di Piazzetta Cuccia per il quale si profila un rinnovo
ai «minimi» storici in quanto a quota di capitale vincolata, e ha detto che le
partecipazioni incrociate sono un'eredità del passato e oggi non corrispondono
al miglior modo di allocare il capitale.

La scadenza

La prossima puntata riguarda proprio la stessa Mediobanca. Lunedì 30 settembre
scade il periodo a disposizione dei soci per presentare le disdette dal patto di
sindacato dell'istituto. Unipol, che ha ereditato da Fonsai il 3,83% e deve
venderlo per impegni Antitrust, è già stata autorizzata a uscire e dismettere la
partecipazione. Il perimetro vincolato è dunque già nei fatti sceso dal 42,03%
al 38,19%. È altamente probabile, nonostante a Trieste siano ufficialmente
ancora in corso valutazioni sul punto, che anche il Leone comunichi lo svincolo
del proprio 2%. Ed è possibile che decida per il disimpegno qualche altro
componente il gruppo B dei soci industriali: Carlo Pesenti, che con
Italmobiliare ha il 2,6%, giovedì ha detto che «i patti non hanno più ragione
d'essere, compreso quello di Mediobanca». E anche in questo caso sulla
permanenza o meno nell'accordo parasociale di Piazzetta Cuccia sono in corso
«valutazioni».

L'accordo che governa sulla banca d'affari potrebbe dunque scendere a una quota
compresa fra il 36 e il 33%%. Percentuale che non comporterà problemi «tecnici»:
il rinnovo è automatico con il 30% e nessun azionista, in particolare il
principale, Unicredit con l'8,6%, acquisirà poteri di «veto» dato che
l'assemblea del patto delibera con maggioranza pari a due terzi delle azioni.

Il fatto che l'accordo parasociale permanga dipende ovviamente dalla volontà
degli azionisti che ne fanno parte. Però la quota di capitale vincolata è in
progressiva riduzione da tempo, processo guardato con favore dal management
perché libera flottante favorendo l'ingresso di investitori istituzionali
italiani ed esteri. Il patto, sottoscritto per la prima volta nel 1955 ed esteso
ai soci esteri nel 1958, dal 1988, cioè dalla «privatizzazione» di Mediobanca,
fino al 2002 ha «blindato» metà del capitale. Nel 2003, dopo l'ingresso dei
francesi guidati da Vincent Bolloré, il perimetro sale al 56,72%, percentuale
che nel 2004, dopo alcuni aggiustamenti passa al 55,4%. Da allora il patto
«dimagrisce»: nel 2007 scende al 47,9% grazie a disdette fra le quali Fiat e
Telecom, quindi progressivamente si arriva alla quota attuale.

La possibile uscita di Generali avrebbe il significato anche, come ha detto
Nagel, di cancellare una partecipazione incrociata, un tempo consuetudine come
dimostra il fatto che soglia dell'accordo di Piazzetta Cuccia (superata in pochi
casi) è al 2%.

Ora, la view del management nei confronti di incroci, correlazioni e patto,
insieme alla volontà di ridurre il portafoglio partecipazioni (negli ultimi anno
sono state realizzate cessioni per 3,5 miliardi e altre per 1,5 sono previste
nel piano triennale) vanno nella direzione di rendere più trasparente Mediobanca
per i mercati internazionali nell'esercizio e nello sviluppo del proprio core
business di banca d'affari. L'istituto è nato con la sola partecipazione nella
società che possedeva il suo immobile ma lo statuto consente l'acquisizione di
interessenze azionarie già dal 1949. E dai bilanci si può verificare dal 1955 la
presenza di un piccolo drappello di titoli di proprietà (pacchetti di
Montecatini o Fondiaria Vita e Incendio). La consistenza delle partecipazioni
cresce anche per «vocazione» negli anni Settanta ma in seguito assume,
soprattutto con Generali, volumi che rendono configurabile Mediobanca come una
holding. Le dismissioni con la conseguente liberazione di capitale tendono
quindi a recuperare l'originaria identità della banca d'affari.

L'onda lunga

Le conseguenze non sono solo «interne». L'uscita dai patti, passo preliminare
necessario per le eventuali dismissioni, è destinato a riflettersi su diverse
partite. In questi giorni si gioca quella Telco-Telecom e Piazzetta Cuccia, in
sintonia con gli altri soci italiani, ha già dichiarato di voler metter fine
allo status quo e comunicato la volontà di disinvestire. Per quanto riguarda poi
Rcs Mediagroup, editore del Corriere della Sera , l'istituto (socio con poco
meno del 15%) ha sì aderito pro-quota, ma ha però ribadito la volontà di
svincolare la partecipazione dal patto in scadenza nel marzo 2014 e le cui
disdette vanno comunicate entro fine ottobre. Per la successiva uscita dal
capitale, considerata anche l'entità della quota, la gradualità sarà d'obbligo e
i tempi non potranno che essere lunghi (in assenza di colpi di scena) ma anche
in questo caso la rotta di Mediobanca appare definita.

E sembra possa andare nella stessa direzione riguardo al patto Pirelli, nei mesi
scorsi rinnovato solo per un anno. Sebbene da prevedere più in là nel tempo è
infine già deciso l'alleggerimento di circa 3 punti della quota in Generali,
oggi pari al 13,2%, opzione che appare a questo punto indipendente da impegni
regolatori. Il pacchetto, in origine pari al 5% e successivamente portato al
14%, resta strategico, tanto è vero che Nagel ha confermato di attendersi che
Generali, dopo il cambio di management, riprenda ad apportare un «contributo
positivo significativo» all'istituto.

RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             469 of 2985 DOCUMENTS



                          Corriere della Sera (Italy)

                            23 settembre 2013 lunedì

Sarmi La rete delle Poste va E così rispunta l'antico amore;
Finanza Perché il manager potrebbe essere richiamato in Telecom Italia

BYLINE: FABIO TAMBURINI

SECTION: CORRIERECONOMIA; Pag. 5

LENGTH: 776 parole



HIGHLIGHT: L'azienda ha cambiato volto investendo sulla infrastruttura
telefonica


S periamo di guadagnarci un posto in Paradiso». Con questa battuta scherzosa
l'amministratore delegato di Poste italiane, Massimo Sarmi, di solito assai
serio e compassato, amava commentare gli stretti rapporti con il cardinale
Tarcisio Bertone, che aveva modo di frequentare in quanto gli aerei del servizio
postale venivano saturati con il trasporto di pellegrini.

Nell'attesa di verificare se andrà davvero così, il cattolicissimo Sarmi
potrebbe festeggiare il ritorno alla guida di Telecom. Alcuni consiglieri erano
pronti al blitz nel consiglio di amministrazione d'inizio agosto, con relativa
sostituzione dell'amministratore delegato Franco Bernabè. Poi un vero colpo di
scena ha contribuito in misura decisiva a sospendere l'operazione: l'accusa per
insider trading al consigliere Elio Catania, indagato dalla Procura della
Repubblica di Roma con tanto di perquisizione da parte della Guardia di finanza
alla vigilia del consiglio. E ora tutto dipende dai nuovi assetti azionari in
arrivo per Telecom e per la cassaforte Telco (di cui sono azionisti gli spagnoli
di Telefonica, Generali, Mediobanca e Intesa Sanpaolo).

Percorsi

Sarmi di Marcenise, una cittadina sul lago di Garda, 65 anni, carattere chiuso e
un pò introverso, soprannominato dai suoi collaboratori «lo studente» per
l'attenzione con cui legge ogni rapporto o documento, è una vecchia conoscenza
del mondo delle telecomunicazioni, in cui ha mosso i primi passi, dopo essere
stato ingegnere nell'aeronautica militare. Una scalata cominciata, e proseguita
per lungo tempo, grazie alle relazioni con un grande vecchio della Stet, cioè
dell'era Telecom prima della privatizzazione: Ernesto Pascale, che ancora oggi
una larga fetta dei dipendenti rimpiange perché rappresenta il simbolo della
società, all'epoca, rappresentava un punto di forza del sistema Iri e del Paese.
Proprio Pascale affidò a Sarmi un primo, delicato incarico: la direzione degli
acquisti, centro di straordinario potere, la cui gestione richiedeva un mandato
fiduciario e, tra l'altro, la capacità di controllare l'onda d'urto della
politica. In quegli anni Sarmi si guadagnò la stima di Pascale, a cui rimase
legato accompagnandolo anche in punto di morte. Dopo la responsabilità degli
acquisti il passaggio successivo fu al vertice della nascente telefonia mobile
come direttore generale, con Vito Gamberale amministratore delegato. Un rapporto
non facile per via dei caratteri opposti.

Sarmi è prudente, riflessivo, attento agli equilibri quanto Gamberale è abituato
a puntare gli obiettivi con determinazione da irruente lottatore. Gamberale al
momento della privatizzazione che portò Telecom sotto il comando di Roberto
Colaninno era già uscito di scena, mentre Sarmi capì che per lui non c'era più
posto e la stella di Pascale contribuì a guidarlo verso un doppio incarico di
peso: amministratore delegato e direttore generale di Siemens Italia, fornitore
tradizionale delle tlc italiane. Per il gruppo tedesco era l'uomo giusto al
posto giusto, che portava in dote un network di rapporti importante. Così Sarmi
si ritrovò a trascorrere sei mesi in Germania. Poi, rientrò in Italia e cominciò
una esperienza durata due anni. Fino a quando Corrado Passera lasciò l'incarico
di amministratore delegato delle Poste italiane e gli subentrò Sarmi grazie
all'intervento secco di Gianfranco Fini, all'epoca vice presidente del consiglio
e all'apice del successo, che non lasciò spazio ad altre candidature.

Affinità

Il passaggio delle consegne con Passera non risultò fluido anche se, essendo
entrambi uomini di mondo, venne evitato ogni conflitto. L'appoggio di Fini ha
ragioni di affinità ideologica, come confermano le relazioni di Sarmi con altri
esponenti della destra, a partire da quelle con Maurizio Gasparri (in passato
ministro delle Telecomunicazioni e attualmente vice presidente del Senato). Ma
Sarmi, molto attento alle relazioni sindacali, in particolare con la Cisl, ha
spiccate caratteristiche bipartisan, a volte poco gradite dagli interlocutori
che lo vorrebbero più schierato senza se e senza ma.

Resta il fatto che la sua permanenza alla guida delle Poste è da record: oltre
10 anni, tre volte riconfermato. E che nello scenario di un settore che vede le
aziende postali europee in difficoltà (più o meno gravi), Poste italiane se la
cava piuttosto bene, soprattutto grazie all'apertura verso le telecomunicazioni.
Lo confermano sia i numeri di Poste mobile, 3 milioni di sim vendute in cinque
anni, sia la centrale operativa per il controllo in tempo reale di ogni
servizio. Detto ciò il futuro di Sarmi è nelle mani degli azionisti di Telco e
di un suo estimatore: Gianni Letta.

RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             470 of 2985 DOCUMENTS



                          Corriere della Sera (Italy)

                            23 settembre 2013 lunedì

E l'asse con Bosch fa salire in vettura le novità hi-tech;
Componenti

BYLINE: B. CARR.

SECTION: CORRIERECONOMIA; Pag. 8

LENGTH: 333 parole


L a tecnologia Bosch è ormai applicata, in quasi tutte le produzioni
automobilistiche mondiali, per rendere la guida più sicura, pulita ed economica.
Anche il gruppo Fiat si avvale di diversi componenti del gruppo tedesco guidato
da Volkmar Denner, che vengono montati sulle vetture di serie.

Sulla nuova Maserati Quattroporte è in dotazione - per la prima volta - il Park
Pilot, un sistema che utilizza gli ultrasuoni per rilevare ostacoli anche di
piccola dimensione, durante le manovre di parcheggio, a una distanza di un metro
e mezzo. Inedito, per la casa del Tridente, il common rail applicato ai motori
diesel della Maserati Ghibli, questo sistema di alimentazione era stato
studiato, negli anni 80, proprio dal gruppo Fiat che lo aveva utilizzato sulla
Croma TDi, il progetto era stato poi ceduto, nel 1994, alla Bosch che lo aveva
industrializzato e commercializzato. Oggi l'azienda di Stoccarda, fornisce il
common rail a tutte le case costruttrici, riduce le emissioni e i consumi, sono
stati prodotti quasi 80 milioni di dispositivi.

Per i motori a benzina, a iniezione diretta, Bosch fornisce un sistema ad alta
pressione, con gli stessi vantaggi ottenuti dal common rail. Altro successo lo
Start/Stop, introdotto sempre sulla Ghibli, permette di arrestare e di far
ripartire il motore , automaticamente, durante le soste nel traffico cittadino.
Anche la nuova Alfa Romeo 4C utilizza componenti Bosch, come il motorino di
avviamento ed il controllo elettronico dello sbandamento Esp.

E' stata appena proposta un'applicazione su piattaforma open source che porta
Internet a bordo dell'auto, consente di connettere le persone in mobilità,
condividendo informazioni e conversazioni. General Motors e Bosch si sono uniti
per realizzare la piattaforma di infotainment Cue, i modelli delle Cadillac
(marchio nella galassia General Motors) ne sono già stati equipaggiati per il
mercato Nordamericano e, gradualmente, verranno estesi a tutta la gamma del
colosso di Detroit.

RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             471 of 2985 DOCUMENTS



                          Corriere della Sera (Italy)

                            23 settembre 2013 lunedì

Fiat Ecco i cinque modelli della svolta;
Strategie I piani di Marchionne e Altavilla per sfruttare i primi segnali di
ripresa. Il polo del lusso, l'ingresso in Premium

BYLINE: BIANCA CARRETTO

SECTION: CORRIERECONOMIA; Pag. 8

LENGTH: 671 parole



HIGHLIGHT: Saranno derivati dalla 500 e dalla Panda. Come il crossover 500X. Poi
le nuove Punto e Bravo La 500X girà già sulle strade americane. Potrebbe essere
prodotta a Melfi


I n Fiat è scattato il conto alla rovescia per i nuovi modelli. I cinque
stabilimenti italiani, confermati, saranno destinati a produrre nuove vetture di
qualità superiore, in grado di competere nei mercati globali. La scelta di
rallentare l'avvio delle relative produzioni, era stata suggerita dalla critica
situazione economica in cui versava l'Europa, in particolare l'Italia. Questa
strategia ha portato a utilizzare gli impianti europei per compensare la
saturazione dei siti che il gruppo Fiat-Chrysler possiede in Nord e Sudamerica,
giunti al massimo della loro capacità. Ora, con la prospettiva di una ripresa
vicina, il gruppo sembra deciso a presentarsi sul mercato con una veste
rinnovata,

Le basi di partenza

Maserati, Alfa Romeo e Jeep - e i sotto brand 500 e Panda - sono le basi su cui
saranno costruiti i futuri modelli. Anche se non ufficializzato, un polo del
lusso verrà concentrato sui marchi Maserati e Alfa Romeo - a cui si aggiunge la
Ferrari - prodotti tra la fabbrica di Grugliasco, dove attualmente già nascono
la Maserati Quattroporte e la Ghibli, quella storica di Modena da cui esce
l'Alfa Romeo 4C e Mirafiori, con una linea destinata al suv Maserati Levante.

L'impianto di Cassino, di cui non sono ancora stati annunciati gli investimenti,
è l'unico ad avere le potenzialità per costruire le Alfa Romeo e Sergio
Marchionne ha dichiarato, nei giorni scorsi, al Financial Times «non produrremo
mai Alfa Romeo fuori dall'Italia». Una strada audace che conduce ai prodotti
Premium, quelli che permettono buoni ritorni economici, abbandonando
l'alternativo viottolo della produzione di massa.

Il piano industriale annunciato da Fiat, nel novembre 2012, prevedeva 17 nuovi
modelli entro il 2016, definendo per il marchio Fiat una nuova spinta per
contare su vetture di maggior prestigio, siglate 500 e Panda, le due famiglie
rappresentative della casa del Lingotto.

In arrivo

Questi i punti di forza confermati da Alfredo Altavilla, capo della Regione
Emea: cinque nuove Fiat verranno presentate, quattro derivate dalla 500 e una
dalla Panda. Ricorderanno nello stile le forme della progenitrice, di fatto sono
auto totalmente inedite, caratterizzate da personalità diversificate, per essere
collocate nei vari segmenti che devono coprire (A, B, C).

La 500X, la prima vettura di questo gruppo, esordirà nel 2014 (attualmente viene
sperimentata sulle strade americane), si posizionerà tra la 500L e la 500L
Living, sarà prodotta a Melfi, in circa 130mila unità all'anno, sulla
piattaforma small wide, con parti condivise con la gemella Jeep che uscirà in
150 mila pezzi.

La 500X è un crossover, cinque porte, offerto sia con trazione integrale sia in
versione stradale, con la sola trazione anteriore, che coprirà la fascia C, non
è difficile intuire che sarà la sostituta della Bravo. Il segmento medio, ora
sempre più articolato, ha perso la caratterizzazione di prodotto mainstream, non
è più la parte principale del mercato, si è trasformato aprendosi alla fascia
occupata dai crossover/suv.

La futura Punto, la vettura chiave del segmento B, alla sua quarta generazione,
prodotta attualmente a Melfi (dal 1993 ne sono stati venduti circa 9 milioni di
pezzi), uscirà con forme simili a quelle della 500 (sinora si era ipotizzata una
Pandona o una vettura realizzata in sinergia con Mazda oppure con una
partecipazione di Pininfarina e di altri designer).

In Fiat continuano a lavorare anche alla tre porte, ossia la 500 attuale,
lanciata nel 2007 che ha traghettato, dopo 27 anni di assenza, il marchio
torinese negli Stati Uniti. La futura generazione (uscirà nel 2015) non porterà
a uno stravolgimento del format originale: si punta su nuovi colori, interni e
sull'innovazione tecnologica. «Stiamo capitalizzando il nostro successo - ha
detto Altavilla -. Le scelte di prodotto puntano esattamente a questo». La Panda
4x4 sarà la matrice di una vera e propria serie di modelli, dopo la Trekking è
stato individuato lo spazio per una vera off road, in grado di battersi con i
grandi suv.

RIPRODUZIONE RISERVATA

LOAD-DATE: September 23, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             472 of 2985 DOCUMENTS



                          Corriere della Sera (Italy)

                            21 settembre 2013 sabato
                               NAZIONALE Edizione

L'ex zar dell'auto Usa per il «lodo Chrysler»;
Strategie Fiat Ha negoziato per i metalmeccanici americani

BYLINE: Bianca Carretto

SECTION: ECONOMIA; Pag. 51

LENGTH: 329 parole



HIGHLIGHT: Marchionne chiama Bloom per trattare


La trattativa tra Chrysler e Veba, il fondo del sindacato dell'auto americana
United Auto Workers, che detiene ancora quote del capitale della casa di
Detroit, è una pratica aperta. Secondo il «Wall Street Journal», Sergio
Marchionne avrebbe chiesto l'intervento di Ron Bloom, il collaboratore del
presidente degli Stati Uniti, Barack Obama , che contribuì al salvataggio
dell'industria automobilistica statunitense quando, nel 2009, era nel pieno
della crisi finanziaria, per concludere la vicenda. Sia Chrysler che Lazard, la
banca d'affari, di cui oggi Bloom è vicepresidente, non confermano e non
smentiscono. Altri media, in America, scrivono che Marchionne ha dato incarico a
JP Morgan Chase di guidare l'Ipo di Chrysler se le due parti non dovessero
raggiungere un accordo sul prezzo. Da oltre anno, i due contendenti stanno
discutendo sul reale valore delle quote, un diverbio così prolungato non è
certamente congeniale a Marchionne.

Fiat punta al 100% della casa di Detroit per poter procedere alla fusione tra i
due gruppi, progetto che potrebbe essere rallentato dalla richiesta di quotare
in borsa il gruppo di Auburn Hills. Il Lingotto attualmente detiene il 58,5% di
Chrysler ed ha diritto di acquistare un ulteriore 16,6% di Veba al prezzo
determinato in base ad una formula concordata nel 2009.

Bloom, 58 anni, laureato alla Harvard Business School, con alle spalle un
centinaio di cause per fallimento, aveva supervisionato le procedure di
bancarotta di Chrysler e General Motors, convincendo proprio il sindacato ad
accettare le nuove condizioni dei contratti di lavoro. Persuase
l'amministrazione Obama a cedere la maggioranza delle azioni di Chrysler a Fiat.
Nel frattempo, Fiat procede al rafforzamento della sua struttura, nominando
Scott Garberding capo dell'ufficio acquisti e membro del Gec di Fiat Spa, anche
della regione Emea. Mauro Pino ha assunto la funzione di capo degli impianti di
produzione di Chrysler per l'area Nafta .

© RIPRODUZIONE RISERVATA

LOAD-DATE: September 21, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             473 of 2985 DOCUMENTS



                          Corriere della Sera (Italy)

                           20 settembre 2013 venerdì
                               NAZIONALE Edizione

Pesenti: i patti di sindacato non hanno ragion d'essere;
Italmobiliare

SECTION: ECONOMIA; Pag. 41

LENGTH: 257 parole


«In questo preciso momento storico i patti, compresi quelli di consultazione,
non hanno più ragione di essere, incluso quello di Mediobanca». Lo dice Carlo
Pesenti, al vertice di Italcementi ed Italmobiliare con il padre, Giampiero. Ed
è un messaggio di peso trattandosi di un cognome che è parte della storia
imprenditoriale italiana, di una famiglia alleata di ferro di Enrico Cuccia.

Pesenti, che in Mediobanca è anche consigliere, non ha detto se Italmobiliare
darà disdetta al patto entro la scadenza di fine settembre (ha il 2,62%). Ha
spiegato solo di non avere «nessuna indicazione» su nuove uscite dopo lo
svincolo anticipato della quota Unipol (3,8%) deciso martedì. L'attesa - a parte
la nuova incognita Pesenti - resta così che solo Generali (2%) possa decidere
l'uscita da Piazzetta Cuccia, anche se allo stato non sono arrivate disdette di
sorta. Se anche uscissero, comunque, dall'attuale 38,1% del capitale il patto
resterebbe comunque sopra la soglia del 30% che ne fa scattare con il 2014 il
rinnovo automatico (in base al punto 10 dell'accordo). Sempre ieri Pesenti, in
merito alla partecipazione del gruppo nel nuovo patto di Rcs, ha anche detto:
«Non abbiamo ancora deciso nulla, ci sarà un consiglio che valuterà». «La
scadenza del patto è stata rimandata. Adesso avremo tempo, sarà il tema di
ottobre» ha proseguito Pesenti, confermando che ci sarà un board a fine mese,
prima quindi della riunione del patto prevista per il 7 ottobre. Italmobiliare
ha una quota pari al 3,8% nella casa editrice.

© RIPRODUZIONE RISERVATA

LOAD-DATE: September 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             474 of 2985 DOCUMENTS



                          Corriere della Sera (Italy)

                           20 settembre 2013 venerdì
                               NAZIONALE Edizione

Tele raccomando

BYLINE: Maria Volpe

SECTION: SPETTACOLI; Pag. 70

LENGTH: 219 parole


PER CONOSCERE Amanda Knox parla da Nuzzi Quarto GradoRete4, ore 21.10 A dieci
giorni dal nuovo processo d'Appello, previsto per il prossimo 30 settembre a
Firenze, Amanda Knox (foto) - accusata dell'omicidio di Meredith Kercher,
insieme a Raffaele Sollecito, e poi assolta in appello - ha rilasciato
un'intervista al programma condotto da Gianluigi Nuzzi. La ragazza che è tornata
in America e non intende tornare in Italia per il nuovo processo ha detto: «Se
fossi condannata, sarebbe un'esistenza terribile e scappare non sarebbe una
vita. Ma non temo la condanna: so che è possibile un verdetto giusto. Mi aspetto
l'assoluzione». per capire Bruchi intervista Montezemolo 2NEXT-Economia e
FuturoRai2, ore 23.45 Quale futuro per le imprese italiane e per il Paese? Come
sta lavorando il governo Letta? Il Made in Italy è la ricetta giusta contro la
crisi? Cosa accade alla Fiat, in Confindustria, all'Ilva? Intervista a 360 gradi
a Luca Cordero di Montezemolo, presidente della Ferrari e della Fondazione
Italia Futura, ospite nella prima puntata del programma condotto da Annalisa
Bruchi (foto). L'intervista a Montezemolo è arricchita da una scheda del
giornalista Aldo Cazzullo, da interventi dell'economista Geminello Alvi e da
approfondimenti. L'altro ospite è Roberto Napoletano, direttore de Il Sole 24
ore.

LOAD-DATE: September 20, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             475 of 2985 DOCUMENTS



                          Corriere della Sera (Italy)

                           19 settembre 2013 giovedì
                               NAZIONALE Edizione

la Spinta di Mediobanca Male Mediaset e Mondadori;
Piazza Affari

BYLINE: GIACOMO FERRARI

SECTION: ECONOMIA; Pag. 49

LENGTH: 197 parole


Borse europee in equilibrio in attesa del verdetto della Fed sul piano per
rallentare gli acquisti di titoli pubblici sul mercato obbligazionario. La
decisione, arrivata soltanto in tarda serata, quando i mercati del Vecchio
Continente erano ormai chiusi, avrà dunque ripercussioni sulla seduta odierna.
Ieri Piazza Affari ha comunque terminato le contrattazioni in leggero progresso
(+0,30% l'indice Ftse-Mib), mentre lo spread Bund-Btp si è mantenuto a quota
240, confermando così il sorpasso sulla Spagna. Nel paniere delle blue chips a
guidare i rialzi è stata Buzzi-Unicem (+5,74%), grazie alla raccomandazione buy
(comprare) da parte degli analisti di Goldman Sachs, che puntano su un prossimo
rialzo del prezzo del cemento. Il mercato ha premiato anche Mediobanca (+2,54%)
all'indomani dei risultati di bilancio e, nel comparto del credito, Ubi Banca
(+2,54%) e Intesa Sanpaolo (+1,36%), oltre a Prysmian (+2,53%). La sentenza
della Cassazione sul lodo Mondadori ha favorito Sogefi (+4,61%) e ha frenato i
titoli che fanno capo a Fininvest , a cominciare da Mediaset (-3,13%),
Mediolanum (-2,27%) e, fuori dal paniere Ftse-Mib, la stessa Mondadori (-6,5%).

© RIPRODUZIONE RISERVATA

LOAD-DATE: September 19, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             476 of 2985 DOCUMENTS



                          Corriere della Sera (Italy)

                          18 settembre 2013 mercoledì
                                MILANO Edizione

Auto sollevate, via le gomme Magenta, furti a ripetizione;
Il caso Blocchi di cemento usati come cric, refurtiva sul mercato nero

BYLINE: Giovanna Maria Fagnani

SECTION: CRONACA DI MILANO; Pag. 9

LENGTH: 301 parole



HIGHLIGHT: I bersagli dei ladri Le più colpite sono le utilitarie: dalle Fiat
Punto alla Cinquecento, dalla Lancia Ypsilon alle Smart


Parcheggiare l'auto la sera, sotto casa. E ritrovarla la mattina dopo, senza
ruote, ma sollevata da un grosso blocco di cemento, usato come cric. L'ultimo a
essere derubato, in questo modo, è stato un uomo che vive in via Meucci a
Magenta, che ha scoperto il furto ieri mattina. Ma il bollettino dei colpi messi
a segno in questo modo si arricchisce di settimana in settimana.

Una decina le auto «spogliate» tra Magenta, Sedriano, Vittuone. Ma altri furti
si segnalano anche a Bornasco, nel Pavese e in alcuni comuni nel Novarese. Forse
è opera della stessa banda di ladri, che agisce sempre utilizzando uno o più
blocchi di cemento, rimediati nei cantieri edili, oppure nelle discariche. Ma
potrebbe anche trattarsi di più bande, in concorrenza tra loro, che i rubano
pneumatici per rifornire il mercato nero dei ricambi.

In Lombardia vengono rubate una media di 43 auto al giorno. Nel 2012 ne sono
state rubate 16 mila, con un aumento dello 0,7 per cento rispetto al 2011. E
così come succede per le auto, i pneumatici più rubati sono quelli dei modelli
più venduti, ovvero delle utilitarie: dalle Fiat Punto alla Cinquecento, dalla
Lancia Ypsilon alle Smart. Tra Sedriano e Vittuone sono state proprio queste
ultime a finire nel mirino dei ladri.

Il costo di un treno di gomme si aggira sui duecento euro, a cui si devono
aggiungere manodopera e cerchioni. Nella speranza che i ladri non abbiano
provocato danni ai mozzi, altrimenti i costi lievitano ancora e non sempre le
assicurazioni rispondono. È anche vero che pochi automobilisti denunciano furti
di questo tipo, ritenendolo inutile per ritrovare le proprie gomme. Ma anche se
questo non avviene, la denuncia è sempre importante, perché parta un'indagine.
Da qui la raccomandazione, da parte delle forze dell'ordine, di segnalare sempre
questi fenomeni.

LOAD-DATE: September 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             477 of 2985 DOCUMENTS



                          Corriere della Sera (Italy)

                          18 settembre 2013 mercoledì
                               NAZIONALE Edizione

«Il rilancio Fiat con cinque modelli»;
Intervista Il responsabile europeo del Lingotto: stiamo ridisegnando il dna del
marchio. La crisi ha toccato il fondo

BYLINE: Bianca Carretto

SECTION: ECONOMIA; Pag. 43

LENGTH: 876 parole



HIGHLIGHT: Altavilla: nella gamma Panda e 500. I piani per la Jeep in Europa
L'ingresso in America e il consolidamento in Asia


TORINO - «Produrremo cinque nuovi modelli con il marchio Fiat entro i prossimi
due anni - dice Alfredo Altavilla, capo di Fiat/Chrysler per la regione Emea -,
quattro della famiglia 500 e una nuova versione derivata dalla Panda, vetture
che saranno sviluppate su pianali differenti». Altavilla, 50 anni da poco
compiuti, dal 1° novembre 2012 si occupa dei mercati del Medio Oriente,
dell'Africa e, soprattutto, di quello europeo, in costante recessione dal 2008.

Siete accusati di non aver modelli, di non aver investito nel futuro e ora
questa sorpresa?

«Stiamo ridisegnando il dna del marchio Fiat con il chiaro obiettivo strategico
di posizionarlo in una fascia premium di mercato. Per far questo ci stiamo
focalizzando sulle nostre due famiglie di maggior successo: 500 e Panda».

Il programma non è troppo ambizioso?

«È coerente con l'ambizioso obiettivo, chiaramente indicato da Sergio
Marchionne, di ritornare a generare redditività nell'area Emea nel 2015. Grazie
alla crescente integrazione con Chrysler disponiamo delle risorse umane e
finanziarie per lavorare a questo programma. I primi riscontri li abbiamo
proprio dalla famiglia 500. Infatti la quota nel mercato europeo quest'anno è la
più alta degli ultimi cinque anni, nonostante l'arrivo di numerosi e aggressivi
competitor . Anche la 500 L, a pochi mesi dal lancio, è seconda, per
immatricolazioni, nel suo segmento in Europa e in Italia ha una quota dominante
di oltre il 40% . La Panda è la vettura di segmento A più venduta nel nostro
Continente, dove una macchina su tre è Fiat, o Panda o 500».

Gli analisti vi contestano proprio questo, di fare solo 500 e Panda.

«Stiamo capitalizzando il nostro successo e le future scelte di prodotto puntano
esattamente a questo. La Panda avrà delle sorelle, a cominciare da una nuova
versione ancora più "cattiva" della 4x4, avrà contenuti ancora più
fuoristradistici, per competere con quei grandi Suv che poi si fermano con tre
centimetri di neve, ad eccezione delle Jeep ovviamente...».

Ma punterete sempre e solo al segmento A?

«Con il marchio Fiat stiamo ridefinendo la presenza all'interno dei nostri
tradizionali segmenti quali il B ed il C e lo faremo con l'evoluzione della
famiglia 500. Il segmento delle vetture compatte, in particolare, ha ormai perso
la caratterizzazione mainstream e si sta sempre più trasformando con
l'introduzione di Suv compatti e Crossover. Con 500X interpreteremo questa nuova
tendenza con due diverse soluzioni».

Ma non avverrà una sovrapposizione con la 500L e la 500L Living?

«No. Siamo stati molto attenti allo stile, alle dimensioni e alle
caratteristiche tecniche per differenziare le due macchine. Anche il profilo
della clientela è totalmente differente».

Come intendete coprire la fascia B, quella della Punto?

«Anche nel segmento B stiamo assistendo a una profonda trasformazione. Tutte le
Case faticano a raggiungere gli obiettivi con vetture tradizionali. La nostra
strategia è quella di rispondere alle nuove tendenze ispirandoci al nostro
modello più simbolico».

Ma allora il quinto modello che ha annunciato qual è?

«La 500 avrà, ovviamente, un'evoluzione che non stravolgerà lo stile esterno,
l'elemento principale del suo successo globale, ma sarà rivoluzionaria nei
contenuti».

E Lancia?

«Lancia continua ad avere una presenza importante in Italia, che si sta
ampliando grazie alla nuova Ypsilon. Su questi risultati intendiamo continuare a
focalizzarci cogliendo eventuali opportunità che si presenteranno nel resto
d'Europa».

Quali novità nel futuro del marchio Jeep?

«Il 2014 sarà l'anno del brand Jeep: avremo importanti novità di prodotto con
l'arrivo del Suv di segmento B prodotto a Melfi, del nuovissimo Jeep Cherokee e
di alcune versioni speciali di Jeep Wrangler. Sarà il marchio che saprà darci
grandi soddisfazioni anche in Europa».

L'argomento Alfa Romeo è tabù?

«Così come per il marchio Maserati, per avere successo il brand Alfa Romeo dovrà
essere non solo attraente ma dovrà rappresentare lo stato dell'arte sotto il
profilo tecnico. Ci muoviamo in questa direzione e la 4C ne è il primo esempio.
La vera sfida rimane l'ingresso in America e il consolidamento in Asia».

La situazione europea, italiana in particolare, non la preoccupa?

«La crisi nel 2013 ha toccato il fondo sia in termini di caduta della domanda,
sia per la competizione dei prezzi. Non ci siamo fatti trascinare in questa
guerra perché avremmo ucciso il valore dei marchi. La nostra prima
preoccupazione è stata quella di sostenere la rete di vendita che ringrazio
perché ci accompagna e supporta con impegno. Non sottovalutiamo la gravità del
momento, una buona percentuale delle reti di vendita chiude in perdita per il
terzo anno consecutivo, faticando a trovare finanziamenti. Noi abbiamo, come
tutti i costruttori, necessità di una rete sana che renda possibile il percorso
da compiere. Ognuno farà la sua parte e anche la nostra rete di vendita dovrà
subire una profonda trasformazione».

Lei si occupa anche di accordi internazionali, in Russia e in Cina si sono
trovati i partner giusti?

«Per la Cina non c'è al momento nessuna novità di rilievo. In Russia il mercato
dei veicoli commerciali è particolarmente interessante. Contiamo di finalizzare
entro poche settimane un'importante collaborazione».

© RIPRODUZIONE RISERVATA

LOAD-DATE: September 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             478 of 2985 DOCUMENTS



                          Corriere della Sera (Italy)

                          18 settembre 2013 mercoledì
                               RIBATTUTA Edizione

Mediobanca, i conti della svolta «Generali? Può uscire dal patto»;
Piazzetta Cuccia Riviste le partecipazioni per 404 milioni, niente dividendo.
Guazzaloca in consiglio, Unipol autorizzata a cedere la quota

BYLINE: Sergio Bocconi

SECTION: ECONOMIA; Pag. 45

LENGTH: 614 parole



HIGHLIGHT: Nagel: via da Telco. Effetto-svalutazioni, rosso per 180 milioni


Mediobanca svaluta partecipazioni per 404 milioni, chiude perciò il bilancio al
30 giugno 2012 in perdita per 180 milioni e, «in adesione alle raccomandazioni
di Bankitalia», non distribuisce dividendo. Rettifiche e «rosso» erano già
scontati dal mercato: il titolo ieri ha guadagnato il 1,89% a 5,11 euro.

Sono i conti della svolta: «più banca, meno holding». L'istituto guidato da
Alberto Nagel ha fatto pulizia e ora può procedere con gli obiettivi indicati
del piano triennale presentato in giugno, e in particolare con la riduzione
dell'esposizione azionaria, oggi pari a 4 miliardi, di 1,5 miliardi liberando
così capitale da impegnare nel core business: il corporate e investment banking
in Italia e all'estero. Un percorso che richiede come passi preliminari
l'allineamento ai prezzi di mercato dei titoli in portafoglio e l'uscita dai
patti di sindacato in scadenza. Nagel lo ha ribadito agli analisti in conference
call destinando anche un segnale alle Generali, principale partecipazione
dell'istituto con il 13,2%: il banchiere ha «personalmente raccomandato» a
Trieste di dare disdetta dal patto di Mediobanca, dove il Leone è presente con
il 2%: «Non è più coerente con le strategie» della compagnia, «non è il miglior
modo di allocare il capitale». Del resto la concentrazione nel proprio business
con cessioni di asset non core, partecipazioni comprese («e quelle incrociate
sono eredità del passato», ha detto ieri Nagel), rappresenta una linea guida
condivisa dal top manager di Piazzetta Cuccia e Mario Greco, group ceo del
Leone.

Il patto di Mediobanca, che si è riunito nel pomeriggio dopo esecutivo e board,
ha autorizzato Unipol-Fonsai a svincolare anticipatamente la quota pari al 3,83%
«in vista del successivo smobilizzo in adempimento agli obblighi di vendita
previsti dal provvedimento Antitrust», che ha dato l'ok all'aggregazione fra i
due gruppi assicurativi disponendo però l'uscita da Mediobanca. La quota
complessiva di capitale vincolata scende così dal 42,03% al 38,19%. In vista
della scadenza e del rinnovo dell'accordo al 31 dicembre le disdette vanno
comunicate entro fine mese, e al momento al patto «non risultano pervenute»
richieste di disimpegno.

Tornando ai conti l'istituto, che ha visto un ulteriore rafforzamento della
struttura patrimoniale con il core tier 1 in aumento dall'11,5 all'11,7%, ha
trasferito, sempre secondo quanto indicato nel piano, tutti i titoli azionari
(escluse Generali e Burgo) al comparto «disponibili per la vendita» e li ha
valorizzati ai corsi di mercato. Le svalutazioni effettuate nei 12 mesi si
riferiscono fra l'altro per 320 milioni a Telco, la holding che detiene il 22,4%
di Telecom Italia, per 38,5 a Rcs Mediagroup e per 33,4 a Sintonia.

Nagel agli analisti ha ribadito la posizione su Telco-Telecom: «Siamo piuttosto
venditori rispetto a essere pronti a metterci nuovi soldi. Abbiamo comunicato
chiaramente la nostra intenzione agli altri azionisti con l'obiettivo di
disinvestire». Ha poi detto che la quota in «Sintonia non è in vendita. Lo è
quella in Gemina e ci siamo mossi in questo senso».

Il consiglio ieri ha anche cooptato, su indicazione della Fondazione Carisbo,
l'ex sindaco di Bologna Giorgio Guazzaloca al posto di Fabio Roversi Monaco,
diventato presidente di Banca Imi. Infine, con riferimento all'assemblea del 28
ottobre che dovrà anche deliberare sull'eventuale revoca dal board di Marco
Tronchetti Provera (che ha annunciato due mesi fa la decisione di sospendersi
dalle cariche nell'istituto dopo la condanna in primo grado nell'ambito della
vicenda Kroll), il patto ieri «ha valutato che la situazione determinatasi non
fa venir meno il rapporto fiduciario».

© RIPRODUZIONE RISERVATA

LOAD-DATE: September 18, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             479 of 2985 DOCUMENTS



                          Corriere della Sera (Italy)

                           17 settembre 2013 martedì
                               NAZIONALE Edizione

La promessa di Marchionne «Mirafiori, riassorbiremo tutti»;
Il Lingotto «Entro questa settimana la domanda alla Sec per quotare Chrysler»

BYLINE: Fabio Savelli

SECTION: ECONOMIA; Pag. 37

LENGTH: 583 parole



HIGHLIGHT: Il capoazienda Fiat al «Ft»: mai Alfa prodotte all'estero L'esame
congiunto Previsto per oggi in Regione Piemonte il confronto tra le parti
sociali sull'impianto L'iter giudiziario La tempistica delle udienze sulla
valutazione della quota di Veba in Chrysler


MILANO - La garanzia, che fa il paio con la decisione (recente) di investire un
miliardo di euro puntando sul lusso Maserati: «A Mirafiori riassorbiremo tutti».
Poi i marchi: «Le Alfa Romeo non saranno mai prodotte fuori dall'Italia». E il
messaggio destinato agli investitori internazionali, seppure al netto di una
trattativa complessa, subordinata (anche) alle decisioni del giudice americano
Donald Parsons, foro del Delaware: «Entro questa settimana Chrysler è pronta a
presentare la richiesta di ammissione alla quotazione» a Wall Street. Documenti
già pronti per essere esaminati dalla Sec, l'authority Usa di vigilanza sul
mercato borsistico.

Sull'asse Torino-Detroit ecco le parole di Sergio Marchionne contenute in
un'intervista rilasciata ieri al Financial Times . Il dato da cui partire si
legge in filigrana nelle parole dell'amministratore delegato di Fiat-Chrysler,
che teorizza il «necessario bisogno di Suv» alla base della decisione di
riconvertire lo stabilimento di Mirafiori (5.500 dipendenti, ora destinatari di
cassa integrazione a rotazione). Così la conseguenza è una «catena di
assemblaggio completa per un nuovo modello che andrà a integrare la gamma
Maserati» di fatto spostando la produzione verso il lusso (e l'alto di gamma)
con la sinergia (e un'unica struttura societaria) con il polo di Grugliasco.

Dalle strategie di politica industriale (che presto o tardi interesseranno anche
lo stabilimento di Cassino, ora l'unico dal futuro ancora incerto) al confronto
sindacale il passo è breve. Oggi è previsto nella sede della Regione Piemonte
l'esame congiunto tra Lingotto e confederali sulla richiesta di proroga della
cig a Mirafiori. Per il quale la Fiom Cgil locale lamenta di essere ascoltata
separatamente (verrebbe lesa - dicono - «l'unitarietà del confronto sindacale»)
per non aver firmato l'accordo aziendale invece votato da tutte le altre sigle.

L'attenzione dei vertici Fiat è su Auburn Hills, quartier generale della
controllata Chrysler (con il 58,5% delle quote e un restante 9,96% per ora un
diritto acquisito dopo le tre relative opzioni già esercitate dal Lingotto, ma
legate alle valutazioni sul prezzo). A breve - l'ha preannunciato Marchionne -
sarà tutto pronto per la richiesta di ipo (initial public offering, offerta
pubblica di vendita) a Wall Street per la casa automobilistica. Ma è ovvio che
la road map effettiva del processo di quotazione è subordinata alla trattativa
con i rappresentanti del fondo del sindacato americano United Auto Workers
(Uaw). Resta lo scontro sul valore della quota in capo a Veba: «Vogliono
monetizzare, ma non si considerano detentori a lungo termine delle azioni. Per
cui dobbiamo trovare una via d'uscita che non determini quello che io considero
un valore eccezionalmente alto». Non certo «il biglietto della lotteria» da
cinque miliardi di dollari (come ha replicato ai cronisti scherzosamente il
manager italocanadese qualche giorno fa) che avrebbe chiesto Veba per uscire da
Chrysler.

La sensazione resta comunque quella di un accordo extra-giudiziale che eviti sia
un tribunale a stabilire il valore di riferimento anche per la quotazione. Il
calendario delle udienze chiesto dalla Corte del Delaware a Veba e Fiat-Chrysler
presenta esigenze (e tempistiche) completamente diverse, con l'ipotesi peggiore
di uno slittamento della decisione del Tribunale Usa ai primi mesi del 2015 e la
possibilità (comunque remota) che il fondo sanitario collochi da solo in Borsa
il 24%.

fabiosavelli

© RIPRODUZIONE RISERVATA

LOAD-DATE: September 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             480 of 2985 DOCUMENTS



                          Corriere della Sera (Italy)

                           17 settembre 2013 martedì
                               DORSI RM Edizione

La protervia dei pullman turistici e il paragone con le navi a Venezia;
Lettere al Corriere della Sera una città mille domande

BYLINE: Paolo Conti anche su http://roma.corriere.it

SECTION: LETTERE; Pag. 8

LENGTH: 282 parole


Caro Conti,

riprendendo il paragone con Venezia e il Canal Grande della Presidente del
Municipio I Sabrina Alfonsi, segnalo che queste «navi da crociera», cioè i
pullman, assediano nel centro storico anche «canali» più piccoli, sebbene di
estremo valore dal punto di vista monumentale: mi riferisco ai frequentissimi
pullman che stazionano, spesso anche in doppia fila, sia su piazza di Porta
Maggiore sia su via Statilia, ostacolando il traffico, deturpando il contesto
monumentale, inquinando, e per di più impedendo alle auto di uscire dai loro
legittimi passi carrai. Per non parlare, nel caso specifico di via Statilia,
della sosta delle ingombranti bisarche che, in attesa di entrare nei cortili
posteriori della Fiat di via Manzoni attraverso la stretta via Passalacqua,
ingombrano via Statilia, spesso lasciando il veicolo senza personale a bordo. E
siamo nelle Mura Aureliane.

Claudia Rozio

Cara lettrice,

da anni e anni questo giornale denuncia l'assoluta mancanza di regole per i
pullman nel centro storico. Durante la precedente amministrazione, abbiamo visto
di tutto, incluse le aree di sosta in piena via della Conciliazione. Per non
parlare del permesso concesso alle «navi da crociera» di scendere giù dalla
rampa del Gianicolo uscendo dal parcheggio interrato e attraversare contromano
l'area del Ponte Duca d'Aosta. Sappiamo bene quanto sia potente la lobby dei
pullman turistici. Infatti lei ci racconta la protervia con cui molti autisti
addirittura abbandonano il loro mezzo. Qualche segnale di cambiamento c'è. La
strada maestra è la solita: regole certe, uguali per tutti e sanzioni molto
dure. Tutto questo, in teoria. Poi c'è la pratica, che è ben diversa.

pconti@corriere.it

LOAD-DATE: September 17, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             481 of 2985 DOCUMENTS



                          Corriere della Sera (Italy)

                            16 settembre 2013 lunedì
                               NAZIONALE Edizione

Ammiraglia da 300 all'ora Zegna: «È come un salotto»;
La Quattroporte «griffata»

BYLINE: p. art.

SECTION: MOTORI; Pag. 51

LENGTH: 372 parole


FRANCOFORTE - La Maserati Quattroporte by Ermenegildo Zegna, ammiraglia che sarà
realizzata in 100 esemplari, destinati, soprattutto, ai ricchi cinesi, arabi,
americani, è il primo passo di un accordo triennale di collaborazione tra le due
griffe. «È stato John Elkann - racconta Gildo Zegna, a.d. del gruppo omonimo - a
propormi questo progetto e a portarmi da Sergio Marchionne. E non è un caso. C'è
un fil rouge che lega i gruppi Fiat e Zegna. Entrambi sono piemontesi, Maserati
compirà tra poco 100 anni e Zegna ha festeggiato il secolo tre anni fa. Tutti e
due sono accomunati da una storica tradizione industriale e conosciuti come
portabandiera del made in Italy».

Il matrimonio tra auto di prestigio e sartoria di lusso non sempre ha
rappresentato un binomio di successo. Anzi. Queste serie particolari sovente
sono «invecchiate» precocemente. «La Quattroporte Zegna non correrà questi
rischi - spiega Harald Wester, a.d. Maserati -. Perché si distingue, per lo
stile e l'equilibrio delle scelte, per la carrozzeria metallizzata color platino
dall'effetto sfumati e abbinata a cerchi da 20 pollici, con finiture lucide, che
creano un deciso contrasto cromatico. Il risultato finale è una vettura
dall'aspetto classico e sofisticato al tempo stesso». A spingere la Quattroporte
by Zegna e il V8 biturbo da 530 cv, con coppia massima di 710 Newtonmetro.
Velocità massima di 307 km/h e accelerazione da 0 a 100 in 4,7 secondi.

Lo stile Zegna sta nell'abitacolo: «Si tratta di un vero spazio "cocoon", come
dicono gli americani, che avvolge i passeggeri in un bozzolo e li coccola - dice
Zegna -. Tonalità calde, dal moka al grigio chiaro, e tessuti in seta trattati
con tecniche nuove, in modo da avere un aspetto accogliente e durare nel tempo».
Il logo della casa di moda, in tessuto, si trova nell'aletta parasole, come
fosse la tasca interna di un abito maschile, e nella targhetta in metallo nella
plancia con il numero della vettura. «La Limited Edition della Quattroporte è
solo il primo passo - dice Zegna -. In tutti gli allestimenti che andremo a
creare per altri modelli, gli interni esalteranno ancor più l'idea di viaggiare
avvolti nel comfort di un salotto esclusivo dal sapore molto italiano».

RIPRODUZIONE RISERVATA

LOAD-DATE: September 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             482 of 2985 DOCUMENTS



                          Corriere della Sera (Italy)

                            16 settembre 2013 lunedì
                               NAZIONALE Edizione

Marchionne: «Il lusso Maserati è pronto per un salto epocale»;
Intervista / L'ad di Fiat: «La partnership con Zegna è segno di eccellenza»

BYLINE: Paolo Artemi

SECTION: MOTORI; Pag. 51

LENGTH: 717 parole



HIGHLIGHT: «E con l'arrivo del Suv, avremo una gamma completa» Il piano di
crescita che abbiamo disegnato per il Tridente ci porterà a vendere nel 2015
circa 50mila vetture l'anno


TORINO - Il Salone di Francoforte è caratterizzato non solo dall'ibrido, ma da
un corposo ritorno delle vetture di lusso. L'Italia automobilistica fa la sua
parte con una Maserati Quattroporte griffata Ermenegildo Zegna. «Matrimonio» tra
brand approvato da Sergio Marchionne, amministratore delegato del Gruppo Fiat.

Dottor Marchionne, il mondo, Italia esclusa, sembra avere una gran fame di auto
di lusso. Avrebbe mai immaginato una crescita così importante di Maserati?

«Da quasi un secolo il marchio Maserati è legato alla migliore tradizione
dell'auto di lusso sportiva. È un marchio che ovunque è sinonimo di vetture
raffinate ed eleganti. Ed è uno dei simboli dell'Italia e della qualità
dell'industria manifatturiera italiana. Un patrimonio di eccellenza che ha
tenuto e continua a tenere alta l'immagine del nostro Paese all'estero. Ma
nonostante il prestigio riconosciuto a livello internazionale, Maserati non ha
mai sfruttato fino in fondo le sue straordinarie potenzialità. Per questo il
2013, con il lancio della Quattroporte e della Ghibli, ha segnato l'inizio di
una nuova era per la Maserati. Sono vetture cruciali per riposizionare il
marchio e avviare una fase di espansione senza precedenti. Il piano di crescita
che abbiamo disegnato, e che prevede l'ingresso in nuovi segmenti di mercato, ci
porterà a vendere nel 2015 circa 50.000 vetture l'anno. Se consideriamo che nel
2012 Maserati ne ha vendute poco più di 6.200, stiamo parlando di un salto
epocale. Già quest'anno, in soli 8 mesi, abbiamo avuto ordini per oltre 20 mila
vetture. Prima del lancio dei due nuovi modelli, Maserati rappresentava una
nicchia all'interno del mercato del lusso: nel 2015, con l'arrivo anche del Suv,
avremo una copertura totale del mercato del lusso».

I marchi più esclusivi del Gruppo Fiat-Chrysler - Maserati, Alfa Romeo, Abarth,
Srt - hanno secondo lei margini di crescita?

«Guai a pensare che non ci sia crescita in ogni cosa che facciamo. Vale per i
nostri marchi, ma vale soprattutto per l'intero Gruppo Fiat, rappresentato da
oltre 215 mila persone in tutto il mondo. Nove anni fa la Fiat era un'azienda
con un orizzonte limitato, che guardava soltanto all'Europa. La presenza
all'estero era circoscritta al Sud America, in pratica al solo Brasile. Oggi
siamo un gruppo con una presenza ampia e diversificata sui mercati di tutto il
mondo. E tutto questo è stato fatto perché abbiamo sempre creduto nella
possibilità di crescere. Uno spirito che vale a maggior ragione per ogni brand
del Gruppo ed in particolare per i marchi sportivi e del lusso».

Il lusso è un fenomeno che può essere percepito anche sulle vostre auto di
taglia media o piccola?

«Certamente. Eleganza, qualità, stile, funzionalità, tecnologia sono
caratteristiche importanti per le nostre vetture ed è chiaro che, a seconda
delle versioni e del tipo di clientela che devono raggiungere, sono esaltate in
modo differente. Così city car come la 500 hanno caratteristiche di pregio come
modelli di segmento superiore. Se poi andiamo su vetture come il Grand Cherokee
troviamo un esempio ancora più evidente di quello che sappiamo fare sul fronte
del lusso».

Il matrimonio tra Maserati ed Ermenegildo Zegna, che risultati può raggiungere?

«Siamo due aziende che, per storia, tradizione e spirito, fanno dell'esclusività
il loro punto di forza e il loro carattere comune. Il tutto all'interno di una
produzione tecnologicamente avanzata e caratterizzata da una qualità altissima.
Quindi un'esperienza come la Maserati Quattroporte Ermenegildo Zegna Limited
Edition credo possa essere soltanto un primo passo verso una più ampia
collaborazione che potrà valorizzare ulteriormente le caratteristiche di due
marchi così prestigiosi».

Può una fibra naturale come la seta, lavorata con tecnologie da fantascienza,
diventare più preziosa della pelle usata nei rivestimenti dei sedili di una
super ammiraglia, come nel caso della Maserati Quattroporte Zegna presentata al
Salone di Francoforte?

«La seta o la pelle sono esempi di bellezza che possono essere complementari o
alternativi a seconda dell'utilizzo. Entrambi hanno un fascino speciale e io
credo che il loro utilizzo nel mondo dell'auto possa esaltare l'esclusività del
Made in Italy. La Maserati Quattroporte Ermenegildo Zegna Limited Edition ne è
un esempio».

RIPRODUZIONE RISERVATA

LOAD-DATE: September 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             483 of 2985 DOCUMENTS



                          Corriere della Sera (Italy)

                            16 settembre 2013 lunedì

Private equity Banche di nicchia e Pmi, la fase 2 di Matteo Arpe;
Ripartenze Con Sator quattro investimenti da gennaio. E 170 milioni ancora da
investire. Oggi s'inaugura la sede di Banca Profilo sempre più merchant bank

BYLINE: ALESSANDRA PUATO

SECTION: CORRIERECONOMIA; Pag. 4

LENGTH: 705 parole



HIGHLIGHT: È sceso al 2% in Fonsai. Ora ha in portafoglio finanza, digitale,
energia, made in Italy. «Strategia che dà buoni frutti»


M atteo Arpe mette su casa. Sarà l'occasione per mostrare quanto l'ex enfant
prodige di Mediobanca ha costruito in finanza e industria nella sua galassia
personale, investendo 330 milioni dei 500 in dotazione del suo fondo Sator (per
i due terzi nell'ultimo anno). E anche per chiudere formalmente il capitolo
Fonsai, dove risulta sia ora sceso al 2,1% dal precedente 3%.

S'inagura stasera in via Cerva 28, a Milano, la nuova sede di Banca Profilo, che
da Arpe è stata acquistata e risanata, ora alloggiata in palazzo nobile di
proprietà (prima era in affitto), rilevato in liquidazione da Stefano Ricucci:
sei piani, 3 mila metri quadri, docce nei bagni, restauro conservativo,
ecocompatibilità. È la «fase 2» per la Banca Profilo presieduta e amministrata
dall'ex direttore generale di Capitalia, reintegrato dall'assemblea degli
azionisti dopo essersi autosospeso per la condanna in secondo grado su
Parmalat-Ciappazzi. Approverà in ottobre il nuovo piano industriale, ha chiuso
il semestre con 4,2 miliardi di raccolta (+5%) e un risultato di gestione a 5,6
milioni (-3,8%), vanta una solidità patrimoniale in crescita (23,7% il Tier 1,
era il 22,8% un anno fa). Ma è anche il segnale che il banchiere sta marciando.
Avrà anche un po' meno di Fonsai, in compenso ha in portafoglio moda, valvole
per oleodotti, una banca per il private banking (i grandi ricchi), un'altra per
gli extracomunitari, e poi ecommerce, editoria, settore medicale (vedi grafico).

Insomma, banche di nicchia, digitale, energia, made in Italy: settori che fra
cinque anni ci saranno ancora, è l'Arpe-pensiero. Totale aggregato, circa 500
milioni di fatturato e 1.200 dipendenti. «Una strategia che dà buoni frutti»,
dice Arpe.

La holding resta Sator spa, 21,775 milioni di ricavi e 6,409 di utile netto.
Arpe ne controlla il 65% e fra gli azionisti ci sono ancora, con l'1,09%, sia la
Cmc di Massimo Moratti (socio pure della Smemoranda), sia la Fondazione Mps alle
prese con la grana del Montepaschi da ricapitalizzare. Fra le attività di Sator,
oltre ai fondi comuni (Spef e Nextam) e a immobiliari (Flaminia, Emilia) con i
Puri Negri, si registra ora la spinta del private equity, rimasto a lungo
semicongelato.

Da gennaio a oggi il fondo Sator (omonimo della holding) ha chiuso quattro
operazioni: Extrabanca in gennaio (38,4%), Banzai in maggio (27,4%, alla pari
con il fondatore Paolo Ainio), la varesina Petrovalves che ha per cliente l'Eni
e Bp in giugno (25% della holding), la Boccaccini con il suo marchio di scarpe e
abiti L'Autre Chose in luglio (49% - e domani dovrebbe aprire a Milano, in
Brera, il primo monomarca). Investimento complessivo: circa 230 milioni. Fanno
330, se aggiunti ai 100 spesi in precedenza per Banca Profilo, la News 3.0 del
quotidiano online Lettera43 e la 99 Technologies, start up di Lugano che fa
apparecchi per debellare le infezioni dagli ospedali. Significa che ad Arpe
restano da investire 170 milioni. Troppo pochi per tentare una sortita, per
dire, nel Monte dei Paschi, preda comunque da cordata e forse poco allettante
per i privati che non vogliano future coabitazioni pubbliche. Ma sufficienti per
procedere passin passetto nella costruzione di un portafoglio di piccole e medie
imprese innovative.

Ora si tratta di sviluppare quel che c'è, a partire dalle due banche. Banca
Profilo non sarà l'agognata Mediobanca, ma per strappare clienti alla
concorrenza e crescere punta sull'assenza di conflitti d'interesse (non ha
prodotti propri e ha venduto la sgr) e a diventare più merchant bank, «con
consulenza su Ipo, fusioni e acquisizioni, minibond», dice l'amministratore
delegato Fabio Candeli. Ai 2 mila clienti vuole offrire servizi nuovi e non solo
finanziari, ma anche industriali. Uno è l'anticiclico acquisto di appartamenti a
Berlino: piccole operazioni in gruppo con i «deal club».

Quanto a Extrabanca, è in programma per il mese prossimo la quarta filiale, a
Roma, poi ne dovrebbe arrivare una quinta, a Milano. «Il tema degli
extracomunitari è di stringente attualità in Italia - dice Arpe -. Ritengo che
una banca che contribuisce all'integrazione promuovendo la cultura del risparmio
e del reinvestimento possa svolgere un ruolo sociale». Per essere la fase 2,
discreta svolta.

RIPRODUZIONE RISERVATA

LOAD-DATE: September 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             484 of 2985 DOCUMENTS



                          Corriere della Sera (Italy)

                            16 settembre 2013 lunedì

Il Tridente viaggia con Zegna E pensa su scala globale;
Maserati

BYLINE: B. CAR.

SECTION: CORRIERECONOMIA; Pag. 8

LENGTH: 305 parole


I n casa Maserati, al Salone di Francoforte, debutto mondiale per la
Quattroporte in versione diesel, motorizzazione determinante per l'Europa. Il
motore da 3.0 litri, 375 cavalli, è prodotto dalla VM Motori a Cento, in
provincia di Ferrara, azienda compartecipata da Fiat. Successo anche per la
Quattroporte Ermenegildo Zegna, abbinamento di moda ed auto, voluto dal
presidente della Fiat John Elkann: due firme storiche del made in Italy per una
vettura con carrozzeria metallizzata color platino, coordinata ai tessuti
realizzati appositamente in toni caldi e sfumati.

«Nel 2014 - ha detto Harald Wester, responsabile del marchio del Tridente - per
celebrare il nostro centenario la vettura sarà commercializzata in serie
limitata di 100 esemplari e nel 2015 una versione , siglata Zegna, sarà
disponibile in tutta la gamma». Anche Ghibli ha sfruttato la vetrina tedesca per
la sua prima europea, sarà esportata nel 2014 in America, e contribuirà allo
sviluppo della rete dei concessionari che passeranno dagli attuali 250 a 410.
Dallo stabilimento di Grugliasco (verrà prodotta qui anche la Quattoporte diesel
in 3.000 unità) sono già uscite 4.500 Ghibli: gli Stati Uniti e la Cina sono i
mercati di maggior successo.

Negli Usa Maserati ha chiuso, in agosto, il miglior mese della sua storia, il
50% in più rispetto allo stesso periodo del 2012, con la sola Quattroporte. Nei
primi 8 mesi dell'anno le immatricolazioni sono aumentate dell'8%, ma con
l'arrivo della Quattroporte integrale e quello prossimo della Ghibli si prevede
un'impennata delle vendite. Fiat avvierà la produzione del suv Maserati Levante
a Mirafiori, nel secondo trimestre 2015, da questa data , ha sottolineato
Wester, «copriremo al 100% il mercato del lusso a livello globale, con un bacino
di potenziali clienti superiore al milione».

RIPRODUZIONE RISERVATA

LOAD-DATE: September 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             485 of 2985 DOCUMENTS



                          Corriere della Sera (Italy)

                            16 settembre 2013 lunedì

La moltiplicazione dei marchi Per preparare il salto di classe;
Strategie/2 Da Fiat a Bmw, passando per Renault nascono nuove linee di prodotto
ad alto valore aggiunto per arginare la «guerra dei prezzi»

BYLINE: DANIELE SPARISCI

SECTION: CORRIERECONOMIA; Pag. 8

LENGTH: 569 parole



HIGHLIGHT: I crossover e i suv sono ormai nei programmi di tutti i generalisti


S alire di livello. Lanciare nuove linee di prodotti più esclusivi e raffinati.
Marchi all'interno dei marchi. Lo ha fatto per prima la Citroën con la «Ds», ora
tutti provano a replicare: dalla Ford alla Renault, passando per la Fiat.

Una tendenza nuova che riguarda soprattutto i costruttori generalisti, i più
colpiti dal crollo della domanda di automobili. Tranne Volkswagen che di marchi
ne ha in abbondanza per coprire ogni nicchia di mercato.

Al salone di Francoforte il fenomeno è emerso fra gli stand: la ricetta Renault
è nell'«Initiale Paris», uno studio per una vettura alto di gamma che prenderà
il posto dell'ormai datata monovolume Espace. Ma non sarà l'unica a portare le
insegne del neonato brand ispirato alla «francesità». Come dire: se borsette e
vestiti conquistano il mondo, perché non (ri)provarci con l'automobile?

Renault comunque è in buona compagnia. Ford ha tirato fuori dai cassetti la
sigla storica «Vignale»: in origine era una famosa carrozzeria di Torino poi è
finita agli americani dopo vari passaggi di mano. A Detroit se ne erano
dimenticati, ora «Vignale» torna a far comodo per lanciare un sotto-marchio
nell'alto di gamma a partire dall'ammiraglia Mondeo. La formula prevede una
serie di pacchetti speciali per chi acquista, tanta tecnologia e assistenza
dedicata, perché il nome da solo serve a poco.

Quelle delle vetture di grandi dimensioni è uno dei terreni più ostici, specie
in Europa. Non solo per lo strapotere dei tedeschi. Berline o grandi
monovolu+me, così come le abbiamo conosciute, sono fuori-moda. Se ne vendono
sempre meno, nel garage di famiglia sono state sostituite da crossover e suv. Se
prima veicoli del genere garantivano lauti guadagni, ora non è più così. Anzi
negli ultimi tempi hanno portato un mucchio di problemi. Quali? Per la bassa
richiesta, la fabbrica di Rennes lavora a singhiozzo (il tasso di utilizzo delle
fabbriche francesi è del 61%, fra i più bassi d'Europa, che vuole dire operare
in perdita), mille e quattrocento lavoratori saranno mandati a casa come prevede
il piano di ristrutturazione. Allo stabilimento di Genk in Belgio è andata
peggio: Ford lo chiuderà trasferendo la produzione della Mondeo e della S-Max in
Spagna.

La Grande Crisi ha rimescolato le carte: reinventarsi è la parola d'ordine. Con
la pressione dei coreani, l'espansione verso il basso di Audi, Bmw e Mercedes e
l'invenzione dei marchi «low cost», i «generalisti» provano a reagire «Puntiamo
sui modelli che si vendono per il loro effettivo valore», ha sottolineato
Alfredo Altavilla, responsabile del gruppo Fiat per l'area Emea, spiegando che
la «guerra dei prezzi» aumenterà nell'ultimo trimestre dell'anno. La strategia è
sul tavolo: dar vita a una gamma di vetture derivate dalla 500 e dalla Panda e
giocare la carta «premium» con il polo del lusso Alfa-Maserati.

Intanto sul versante francese, Carlos Ghosn, il numero uno di Renault, rafforza
i rapporti con Daimler: insieme costruiranno anche motori a quattro cilindri
negli Usa per le Mercedes e le vetture dell'Infiniti, il marchio di lusso della
Nissan. Che inizia a fruttare utili: i vertici prevedono margini fra il 6 e il
7% già da quest'anno e di raggiungere le performance delle case tedesche entro
otto anni. Fondamentali saranno le sinergie con Mercedes: una nuova compatta, la
Q30, sarà prodotta nello stabilimento inglese di Sunderland partendo
dall'architettura della Classe A.

RIPRODUZIONE RISERVATA

LOAD-DATE: September 16, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             486 of 2985 DOCUMENTS



                          Corriere della Sera (Italy)

                           15 settembre 2013 domenica
                                BRESCIA Edizione

Trovata la madre scomparsa a Dello;
Lieto fine Era stata anche assessore

SECTION: CRONACA DI BRESCIA V; Pag. 1

LENGTH: 79 parole


Mancava da tre giorni da casa, ieri mattina i carabinieri hanno trovato sana e
salva Elisa Birbes, 31 anni, mamma di due bimbe ed ex assessore alla Famiglia a
Dello. La donna dormiva nella sua auto in Val Palot, sopra Pisogne. A dare una
svolta alle ricerche le telecamere del tutor posizionato nella galleria
Trentapassi che ha ripreso la Fiat Punto della giovane mamma. Le ricerche sono
state circoscritte alla bassa Valcamonica e ieri mattina il miracolo atteso dal
marito.

LOAD-DATE: September 15, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             487 of 2985 DOCUMENTS



                          Corriere della Sera (Italy)

                           15 settembre 2013 domenica
                               NAZIONALE Edizione

Generali prepara l'addio a Telecom;
La svolta del Leone La strategia di Greco: basta con i patti di sindacato,
recuperare redditività

BYLINE: Fabio Tamburini

SECTION: ECONOMIA; Pag. 37

LENGTH: 769 parole



HIGHLIGHT: La partecipazione in Telco è costata 1,35 miliardi


L'investimento in Telecom è stato un disastro per chiunque, ma i numeri
dell'operazione effettuata negli anni scorsi dalle Generali riescono a
sorprendere per la rilevanza delle perdite: 1 miliardo e 350 milioni di euro
andati in fumo su 1 miliardo e 550 milioni investiti. Più esattamente nel 2007
il gruppo triestino ha conferito in Telco, la cassaforte di controllo della
Telecom (condivisa con gli spagnoli di Telefonica, Mediobanca, Intesa Sanpaolo),
titoli per oltre 1 miliardo e 370 milioni, a cui vanno sommati 178 milioni per
la ricapitalizzazione mentre i dividendi sono serviti per pagare gli oneri
finanziari.

E non è finita perché i titoli Telecom, sempre quelli posseduti dalle Generali
tramite Telco, risultano in carico per circa 1,2 euro, mentre il valore di
mercato attuale oscilla intorno a 0,6 euro. «Sono numeri spaventosi», conferma
un consigliere di amministrazione delle stesse Generali che, dopo l'arrivo
dell'amministratore delegato Mario Greco, hanno deciso l'uscita da Telecom.
Anche perché l'entità dell'investimento risulta abnorme se rapportato ai 20
miliardi che il gruppo triestino investe in titoli azionari. Una concentrazione
di rischio eccessiva in una sola società che Greco, arrivato al vertice delle
Generali un anno fa, ha subito definito un errore grave. Così come l'acquisto di
altre partecipazioni, che ora verranno vendute.

Appena risolto il caso Telco-Telecom, per esempio, toccherà a un secondo
pacchetto azionario di notevole impatto: il 2,5% di Intesa Sanpaolo, quanto
resta di un investimento che doveva rinsaldare l'alleanza industriale tra banca
e assicurazione, poi tramontata. La vendita secca di Intesa Sanpaolo verrà
effettuata appena sarà possibile procedere riducendo l'impatto negativo sul
gruppo triestino. E, contemporaneamente, procederà la liquidazione di altre
partecipate (finora, in sette mesi, ne sono state vendute per 2,5 miliardi, che
saliranno a 4 miliardi entro il 2015). Per questo si è detto che le scelte di
Greco rappresentano un passaggio chiave della fine di un'epoca: quella del
capitalismo relazionale fondato sui patti di sindacato.

La verità, secondo il Greco pensiero, è più pragmatica e meno ideologica: la
volontà di recuperare redditività per le Generali, che sono il quarto gruppo
assicurativo al mondo ma neppure in classifica tra i primi 20 per quanto
riguarda i profitti. La verità è che si tratta di una vera svolta, decisiva per
il tramonto dei patti di sindacato, da mezzo secolo asse portante delle alleanze
tra le grandi imprese e le grandi banche italiane. Greco li giudica una
contraddizione di termini rispetto all'attività assicurativa perché i patti di
sindacato ingessano gli investimenti, mentre le compagnie devono avere mano
libera per far fruttare i capitali. La Mediobanca di Enrico Cuccia ne aveva
fatto il cardine del sistema di potere costruito dal dopoguerra in poi. Cuccia
decideva e le Generali, di cui Mediobanca era l'azionista di riferimento,
recitavano il ruolo di braccio armato.

Ora quel mondo non c'è più e per il management Generali l'unica missione
aziendale è diventata la ricerca del profitto. Da qui un'altra iniziativa che ha
creato subbuglio nella tranquilla compagnia triestina (e non solo lì): l'audit
interno voluto da Greco che ha messo sotto la lente un discreto numero di
operazioni, con particolare riferimento a quelle con parti correlate (sospette
di conflitti d'interesse tra azionisti e compagnia) e su cui la Consob ha
chiesto informazioni a metà del giugno scorso. Sono finite nel mirino quelle con
il gruppo Telecom, De Agostini, Leonardo Del Vecchio e con un fondo immobiliare
di cui era azionista una sgr partecipata al 40 per cento da Francesco Gaetano
Caltagirone (vicepresidente vicario della compagnia). Alcune iniziative sono
risultate in forte perdita per le Generali. Altre, per esempio quella della sgr
di cui Caltagirone era socio, profittevoli.

Proprio l'audit interno da cui non sono emerse violazioni di legge contribuisce
a spiegare l'uscita dal gruppo di Raffaele Agrusti, l'uomo chiave della macchina
assicurativa, che ha lasciato in data 5 luglio. L'era Agrusti è finita con un
blitz di Greco condotto in consiglio di amministrazione nonostante la difesa del
manager tentata dai rappresentanti di Mediobanca e De Agostini. Lo ha sostituito
un francese: Philippe Donnet, con una lunga esperienza nella squadra di comando
del colosso assicurativo Axa. Scelta perfettamente in linea con lo spazio
crescente dato nel comitato guida al vertice del gruppo agli stranieri, che
risultano cinque su nove (due francesi, due tedeschi e un indiano).

© RIPRODUZIONE RISERVATA

LOAD-DATE: September 15, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             488 of 2985 DOCUMENTS



                          Corriere della Sera (Italy)

                           13 settembre 2013 venerdì
                                BERGAMO Edizione

«Con la mia auto volevo proteggerlo»

BYLINE: Giuliana Ubbiali

SECTION: PRIMO PIANO; Pag. 2.3

LENGTH: 687 parole



HIGHLIGHT: La ragazza della Fiat in mezzo alla strada I feriti Interrogati i
testimoni del pestaggio. Il ragazzo con le gambe spezzate: «Non ricordo più
nulla»


C'è un'automobile nera in mezzo alla strada della notte di violenza, a Chiuduno.
Torna e ritorna nelle foto pubblicate nei giorni scorsi. È la Fiat Punto di una
ragazza di 24 anni, di Casazza. Era passata per caso in via Kennedy, ha visto
che a terra c'era un uomo, Baldev Kumar, l'indiano di 32 anni massacrato a
sprangate da una banda rivale, e ha cercato di proteggerlo.

Un po' come il camionista rumeno che aveva fatto scudo alla bambina ferita in un
incidente in autostrada. «Ho pensato che se fossero arrivate altre automobili,
avrebbero potuto investirlo», ha detto ai carabinieri. Difficile stabilire il
momento esatto in cui la giovane è arrivata. Forse, minuto più o minuto meno,
insieme a Eleonora Cantamessa, la dottoressa di Trescore travolta e uccisa
mentre soccorreva l'indiano. La ragazza si è fermata con la sua utilitaria sulla
stessa carreggiata in cui si trovavano il ferito e le altre persone accorse a
vedere che cosa era successo. Vicina, molto vicina, ed è rimasta al volante.
Poi, è stata questione di attimi, si è trovata due fari puntati negli occhi. Era
la Volkswagen Golf di Vicky Vicky Kumar, il fratello della vittima, lanciata
come un missile. «Ho visto le luci e ho messo le mani sul volto», ha detto la
giovane. Il cuore sarà andato a mille, avrà scongiurato che l'auto non le
finisse addosso come una bomba. L'ha solo urtata, poi è passata sopra Baldev, ha
travolto la dottoressa e altre persone. La ventiquattrenne è rimasta ferita in
modo lieve.

Non così, invece, un ragazzo di 27 anni, di Endine Gaiano, caricato dalla
Volkswagen che gli ha fatto fare un volo di 16 metri. Finito all'ospedale Papa
Giovanni XXIII in prognosi riservata, con le gambe rotte e parecchie ferite,
ieri è uscito dalla terapia intensiva. I carabinieri sono andati a sentire anche
lui: «Mi ricordo solo che ero in giro con la mia fidanzata, per il resto è
calato il buio». È sotto choc, così come la barista di Grumello che se l'è vista
brutta. La Golf si è schiantata contro la sua Audi accostata sul ciglio della
strada, davanti a quella della dottoressa, a pochi metri dal ferito. È stata la
prima ad arrivare. La sua auto è distrutta. Lei è finita in ospedale con una
gamba fratturata, una ferita che guarirà. Sarà più difficile superare lo choc di
quella notte. Il pestaggio, il via vai di auto, i soccorritori: i suoi ricordi
sono confusi. «Ho visto quei fari arrivarmi addosso». Poi lo schianto, i due
morti a terra, le ambulanze, le auto dei carabinieri e ora la voglia di
dimenticare.

Uno scenario ancora in fase di definizione. Lo stesso fermato non è riuscito a
ricostruire tutto il puzzle. Ieri mattina è stato interrogato dal giudice delle
indagini preliminari Bianca Maria Bianchi, che si è riservata di decidere se
tenerlo in carcere o disporre una misura cautelare meno dura. L'indiano, difeso
dall'avvocato Eliana Cappuccio, ha raccontato dell'incontro in giornata, a
Casazza, con alcuni connazionali con cui in passato aveva avuto degli screzi.
Motivi futili, minacce, conflitti per partite di cricket. Lui era con uno zio,
il fratello e un altro parente. Pareva finito tutto lì. Poi, la sera, quello che
sembra un agguato. Un fatto da chiarire: com'è possibile che i gruppi rivali si
siano ritrovati a Chiuduno? C'è forse qualche intermediario che conosce gli uni
e gli altri? Poi tre, forse quattro auto, hanno bloccato la strada ai due
fratelli, Vicky sulla Golf e Baldev su un'Audi, entrambi con altri quattro
parenti a bordo. Che cosa è successo? Il fermato dice che sono stati aggrediti,
che lui è scappato, che poi è tornato indietro pensando al fratello e che a quel
punto ha perso il controllo dell'auto ed è finito per travolgere Baldev, già a
terra massacrato di botte, e la dottoressa.

L'aggressione, dunque, è un buco nero. I responsabili non sono stati
individuati. O meglio, qualche nome circola, ma i carabinieri stanno verificando
chi c'era davvero e che cosa ha fatto. Al vaglio ci sono i filmati delle
telecamere di videosorveglianza e di quelle di un'azienda. Qualcosa si vede, ma
non è facile con il buio e con un tir che copre la scena.

gubbiali@rcs.it

RIPRODUZIONE RISERVATA

LOAD-DATE: September 13, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             489 of 2985 DOCUMENTS



                          Corriere della Sera (Italy)

                           12 settembre 2013 giovedì
                                BERGAMO Edizione

Auto rubate fatte a pezzi e rivendute;
In un'officina di Martinengo, tre denunciati

BYLINE: P.T.

SECTION: TREVIGLIO E BASSA; Pag. 9

LENGTH: 210 parole


Era un vero e proprio supermercato dell'auto rubata, l'officina messa sotto
sequestro dai carabinieri di Martinengo. Da tempo un capannone nella zona
industriale di Martinengo dove l'attività ferveva con grande rumore soprattutto
nelle ore serali, era tenuto d'occhio. Nemmeno i militari però si aspettavano di
trovare un'attività criminale praticata su così vasta scala. Se ne sono resi
conto martedì durante l'irruzione quando hanno trovato tre italiani, G. A., 49
anni, C.P. 48 anni e A. C. 61 anni, intenti a tagliare carrozzerie e scocche per
ridurre in carcasse vetture appena rubate a Milano dopo averle private di tutti
i componenti. C'erano due Fiat 500, una Musa, una Passat, una Panda e un
autocarro Iveco. Già parzialmente demolite invece cinque Panda, un'Audi A4, una
Fiat 500 e una Grande Punto. Ammassati intorno, migliaia di pezzi d'auto
provenienti da altre vetture. I tre uomini, residenti in Bergamasca, tutti e tre
con precedenti specifici, sono stati denunciati a piede libero per ricettazione.
Il valore della merce è stato stimato in 250 mila euro. Proseguono le indagini
per accertare il canale di sbocco dei pezzi d'auto. Il sospetto è che finissero
sul mercato locale attraverso officine e meccanici compiacenti.

RIPRODUZIONE RISERVATA

LOAD-DATE: September 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             490 of 2985 DOCUMENTS



                          Corriere della Sera (Italy)

                           12 settembre 2013 giovedì
                               NAZIONALE Edizione

La fuga di Layen attaccato al camion Un automobilista lo salva, lui sparisce;
La storia L'allarme a Cassino di chi ha visto i piedi sporgere da sotto la
bisarca. Il giovane arrivava dalla Turchia e si dirigeva al Nord

BYLINE: GOFFREDO BUCCINI

SECTION: CRONACHE; Pag. 24

LENGTH: 842 parole



HIGHLIGHT: Il sedicenne afghano ha percorso così centinaia di chilometri


Come uno straccio vestito di stracci, Layen sta attraversando l'Italia. S'è
fatto centinaia di chilometri aggrappato a qualche camion, sgattaiolando da una
stazione di servizio all'altra: mezzo morto di fame e di stanchezza. Quando
l'hanno trovato lunedì pomeriggio sull'autostrada del Sole, due chilometri a
nord del casello di Caianello, e l'hanno salvato solo per poche ore, i suoi
piedi sporgevano dal pianale di una bisarca e lui era steso sotto un furgone
Fiat, tra le altre macchine da trasportare chissà dove. All'alba di martedì se
l'è svignata anche dalla casa famiglia di Pontecorvo dove la Stradale l'aveva
ricoverato: un salto dal balcone al primo piano, e si è lasciato di nuovo
inghiottire nel buio e nel nulla che lo avevano scaturito.

A stento ha un nome, a stento sappiamo che ha 16 anni questo ragazzino, scappato
dall'Afghanistan e ancora in fuga, forse verso la Germania, forse verso la
Norvegia: uno e settanta, robusto, capelli chiari; porta jeans, maglietta e
sneakers, la divisa giovanile che in fondo rende simili i sommersi e i salvati
del pianeta. «Ho parenti a Milano», ha spiegato nel suo inglese sgangherato agli
agenti che l'altra sera lo rifocillavano con tramezzini e Coca cola del
distributore automatico, lì, al comando della Polstrada di Cassino, ennesima
tappa di questo incredibile cammino della speranza. Ci piacerebbe crederlo:
immaginare un percorso deamicisiano alla fine del quale c'è, se non una mamma,
almeno una zia che lo aspetta a braccia aperte. Ma non pensiamo sia così: nel
mondo nuovo che ha globalizzato la disperazione più antica, l'epilogo dei viaggi
non somiglia mai al libro Cuore . Layen torna ago in un pagliaio fitto di
migliaia di poveri cristi invisibili che risalgono la Penisola inseguendo un
sogno, un lavoro, la pace, magari solo un piatto caldo e un letto vero.

Lui è passato dalla Turchia. A Bari c'è arrivato con un amico, «my friend, my
friend», ha ripetuto come un ritornello nella casa famiglia «To Fly» di
Pontecorvo. Da Bari in poi, ha viaggiato saltando di camion in camion. In tasca
un cellulare e 210 euro, metà dei quali sarebbero dell'amico, ha raccontato.

La sua storia poteva cambiare, ma quelli come Layen non hanno quasi mai fortuna
o, se ce l'hanno, non sono abituati a riconoscerla. E' lunedì pomeriggio. Da un
camper che sorpassa la bisarca, lo scorgono, acquattato come un gatto impaurito
tra il pianale e il furgone Fiat. «Quello è un ragazzino!», strilla qualcuno,
dando l'allarme al 113. I poliziotti lo tirano fuori, lo tranquillizzano.
«Abbiamo fatti i controlli, parlato col magistrato, che ha deciso per la casa
famiglia», racconta Giovanni Consoli, il dirigente della Polstrada. E' sera
quando Layen, con l'aria di un astronauta sbarcato su Marte, entra accompagnato
dagli agenti nel tinello di «To Fly», la struttura di Pontecorvo che Giovanna
Marcato manda avanti tra mille sacrifici. In tavola ci sono risotto e polpette,
il ragazzino ha ancora in un fagotto un tramezzino della Stradale ma mangia di
nuovo, come un lupo. «Ha fatto la doccia, parlava pochissimo, Ci ha consegnato
il cellulare spento e metà dei soldi», dice Carla Del Brocco, una delle quattro
educatrici. E' una regola di prudenza della casa, niente valori nelle camere.
Lui, in realtà si tiene addosso più della metà dei soldi, presto capiremo
perché. Chiede di fare una telefonata dal centralino, compone un numero afgano,
ha qualcuno laggiù cui dire «sto bene». Quel numero resta in memoria e da domani
servirà a saperne di più, forse.

Layen è in stanza con due coetanei, un egiziano e un bengalese. Carla lo vede
andare avanti e indietro, come in gabbia. Poi le luci si spengono. La mattina di
martedì, alle sette, non c'è più. Lascia il cellulare e i cento euro depositati,
un vero tesoro da abbandonare in cambio della libertà: gliene restano 110 per
tirare avanti. E' saltato dal balcone, di sicuro: il ragazzino egiziano ha gli
incubi e per sicurezza mette il letto davanti alla porta della stanza; il letto
non è stato spostato. «Non si fermano quasi mai in Italia, c'è troppa crisi.
Vanno verso la Germania o la Norvegia», spiega la Marcato. Ha storie terribili
racchiuse tra le mura della residenza che dirige; due ragazze rumene «vittime
della tratta» che adesso hanno compiuto 18 anni, e che, per i servizi sociali,
dovrebbero andarsene: «Ma noi non le ributteremo per strada». Si domanda perché
non si parli mai di questi drammi e, di colpo, ci si svegli per Layen. Ogni
tanto quel mondo che viaggia aggrappato a un camion ci schiaffeggia la faccia,
come una ventata sull'autostrada. Ma come si fa a dirlo?

@ GoffredoB

RIPRODUZIONE RISERVATA

Il viaggio

Layen, afghano, 16 anni, è arrivato a Bari passando dalla Turchia. Ha percorso
centinaia di chilometri da Bari a Caianello (Caserta) nascondendosi su mezzi di
fortuna. A Caianello si è nascosto nell'intercapedine di un furgone

L'allarme

Il suo viaggio è finito 3 km dopo, a Cassino (Fr). I passeggeri di un camper lo
hanno scorto e hanno chiamato la Polstrada che lo ha portato in una casa
famiglia. All'alba di martedì è fuggito

LOAD-DATE: September 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             491 of 2985 DOCUMENTS



                          Corriere della Sera (Italy)

                           12 settembre 2013 giovedì
                               NAZIONALE Edizione

La Malfa e il libro in arrivo con le lettere di Cuccia;
La storia

BYLINE: Fabio Tamburini

SECTION: ECONOMIA; Pag. 35

LENGTH: 432 parole



HIGHLIGHT: I contenuti Il banchiere nelle missive conferma il gusto per le
battute fulminanti


Enrico Cuccia, fondatore di Mediobanca, e l'ex presidente della Repubblica,
Francesco Cossiga, sono stati grandi lettori e grandi collezionisti di libri,
che usavano scambiarsi come dono, con tanto di lettere d'accompagnamento.
Lettere spiritose, mai banali, certo di rilevante interesse storico. Ora fanno
parte di quelle raccolte da un fedelissimo di Mediobanca: Giorgio La Malfa, che
sta lavorando a un libro di ricordi del banchiere.

Cuccia, pur estremamente riservato, amava la scrittura e, nelle lettere,
conferma la capacità di cogliere gli aspetti essenziali delle vicende e il gusto
per le battute fulminanti, anche nei passaggi più drammatici della vita e degli
affari. Una lunga carriera che ha coinciso con mezzo secolo di storia italiana,
vissuta con la passione dei numeri e della finanza perché, come diceva, «ci sono
tre modi al mondo di perdere il denaro: le donne, il gioco e gli ingegneri. La
differenza è che i primi due sono i più divertenti» (Cuccia non ha mai amato le
aziende industriali in quanto tali, giudicandole sempre e solo dai risultati di
bilancio, ndr ) La Malfa junior, ormai da qualche mese e durante l'estate, ha
scelto di ordinare le missive, contestualizzarle, raccogliere testimonianze di
chi ha conosciuto bene Cuccia. Così, molto probabilmente all'inizio dell'anno
prossimo, il libro sarà pronto e verrà scelto l'editore. La data di uscita non è
ancora stata fissata. «Sono lettere straordinarie, che ho raccolto negli anni»,
conferma Giorgio La Malfa. «Alcune le ho avute direttamente da lui. Altre da
Vincenzo Maranghi, suo discepolo e successore». E aggiunge: «La materia è
delicata, in alcuni casi difficile da trattare. Lo farò con garbo, perché Cuccia
è stato un banchiere eccezionale a cui sono stato legato per tutta la vita». Si
potrebbe aggiungere per tradizioni familiari, perché Ugo La Malfa, papà di
Giorgio e riferimento storico del Partito repubblicano, è stato il leader che
con Cuccia ha sempre avuto rapporti privilegiati. Ma anche Giorgio La Malfa in
Mediobanca è stato di casa fin da giovane, a partire dagli anni 1958-1963,
quando cominciò le frequentazioni delle segrete stanze a 19 anni e mentre
studiava Giurisprudenza all'Università di Pavia. Poi, dopo la laurea in Economia
politica all'Università di Cambridge e gli studi al Massachusetts institute of
technology, venne assunto come responsabile di R&S, l'ufficio studi di
Mediobanca, pochi anni dopo l'entrata di Maranghi. E proprio a Maranghi è
indirizzata la lettera testamento inviata da Cuccia al "caro Vincenzino" poche
settimane prima di morire.

© RIPRODUZIONE RISERVATA

LOAD-DATE: September 12, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             492 of 2985 DOCUMENTS



                          Corriere della Sera (Italy)

                          11 settembre 2013 mercoledì
                                BRESCIA Edizione

E i concessionari puntano sul multimarca;
Strategie Bossoni ha aggregato Fiat, Audi e Volvo. Manelli Renault e Dacia.
Autobase Hyundai e Kia

BYLINE: Roberto Giulietti

SECTION: ECONOMIA; Pag. 8

LENGTH: 447 parole


Da 40 anni concessionario Renault, Luciano Manelli ne ha viste tante di crisi
del settore auto. Ma come quella che vive da tre anni non ne ha memoria. «Dal
2010 metto in azienda i risparmi di quando le cose andavano bene. Oggi ci sono
troppe spese, le vendite continuano a calare e sarà un buon risultato se saranno
confermate le 800 vendite del nuovo dello scorso anno».

La crisi è nei numeri. «Quattro anni fa si vendevano 18mila vetture e come
Renault avevamo una quota di mercato che arrivava al sette per cento. Oggi,
complessivamente, se ne vendono 12 mila e arriviamo a circa il 6% compresa la
Dacia e le vetture commerciali, circa il 10% del fatturato, di entrambe le
marche».

A fine agosto il fatturato del Gruppo Bossoni, che nel multimarca ha visto la
soluzione della crisi, era in linea con l'anno precedente. Con un calo del 5,25%
del fatturato del nuovo compensato da un aumento dell'usato, dei servizi, delle
riparazioni in officina e dei ricambi. «Il marchio Kia, acquisito nel marzo
2012, ha avuto una buona crescita arrivando all'attuale stabilità - precisa
Matteo Albanese della direzione del gruppo -. Alfa Romeo è in grande difficoltà,
Lancia non brilla mentre Audi ha un buon trend. Volkswagen è allineata al calo
del mercato, mentre Volvo si mantiene stabile».

Amaro il commento. «È una consolazione a metà perché siamo allineati al peggior
periodo di vendite del mercato dell'auto ma è altrettanto vero che questa è la
realtà del mercato italiano e bresciano e con questi numeri ci dovremo
confrontare anche per il futuro». Con una strategia ben precisa: grande
attenzione ai costi puntando sull'ottimizzazione aziendale che, tradotto,
significa chiudere qualche sede monomarca per aprirne di più grandi e
multimarca. Mantenendo una struttura con 348 dipendenti, 13 sedi (otto nel
bresciano e 5 nel cremonese) «e senza licenziamenti o un'ora di cassa
integrazione». «Contiamo di raggiungere le 16mila vetture vendute tra nuovo,
usato, km zero e commerciali - aggiunge Albanese - e a oggi siamo in linea con
questo obiettivo».

In controtendenza i marchi Hyundai e Kia, che dallo scorso maggio hanno trovato
sede in via Foro Boario (Autobase). «Abbiamo una crescita di prenotazioni del
10% rispetto al 2012 - precisa il titolare Massimo Capretti - e in un periodo
dove il mercato dell'auto è in caduta libera, è un risultato importante.
Scontiamo il fatto che il marchio coreano è relativamente giovane anche se è tra
i primi cinque produttori mondiali e che su Brescia non aveva immagine da
quattro anni. Inoltre il mercato bresciano è poco propenso alle novità. Abbiamo
comunque registrato molta curiosità e anche questo è un segnale positivo».

RIPRODUZIONE RISERVATA

LOAD-DATE: September 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             493 of 2985 DOCUMENTS



                          Corriere della Sera (Italy)

                          11 settembre 2013 mercoledì
                               NAZIONALE Edizione

«Auto, il mercato torna stabile In Italia 1,3 milioni di veicoli»;
Al Salone di Francoforte Il manager del Lingotto: ma la guerra dei prezzi
potrebbe farsi più dura

BYLINE: Bianca Carretto

SECTION: ECONOMIA; Pag. 32

LENGTH: 356 parole



HIGHLIGHT: Altavilla (Fiat): allargheremo la «famiglia» Panda e 500


FRANCOFORTE - Dopo sei lunghi anni di crisi si intravede al Salone dell'Auto di
Francoforte un po' di speranza. Gli analisti sono ancora prudenti, ma già nel
primo trimestre 2014 ipotizzano non solo la stabilizzazione del mercato europeo
ma l'inizio di una risalita. Nel 2013, nel nostro Continente, si venderanno poco
più di 12 milioni di vetture ( nel 2007 erano 16 milioni), nel mondo verranno
immatricolati circa 80,5 milioni di veicoli, nel prossimo anno potranno essere
83 milioni, grazie alla crescita costante di Usa e Cina. Per quanto riguarda
l'Italia, Alfredo Altavilla, numero uno di Fiat-Chrysler per la regione Emea, ha
precisato che «se non ci saranno sorprese, il mercato chiuderà con 1,3 milioni
di immatricolazioni e la guerra dei prezzi potrebbe intensificarsi nell'ultimo
trimestre».

E la Fiat? In un video, nello stand del Lingotto, si intravedono due vetture
coperte: sono due futuri modelli che derivano dalla 500. In realtà sono quattro
le evoluzioni già pronte , su diverse architetture per affrontare la ripresa del
mercato. La strategia del Lingotto? Due gamme distinte, siglate 500 e Panda. È
sempre Altavilla ad evidenziare che «con la 500L abbiamo raggiunto un'utenza che
non aveva mai comperato Fiat». Risultati arrivano anche dagli Usa: «In
California - ha sottolineato Olivier François, capo del brand Fiat - sono stati
raccolti quattromila ordini solo della 500 elettrica, lo Stato concede sino a
7.500 dollari di incentivi». L'Alfa Romeo espone la 4C, la supercar a due posti
dal costo accessibile, pronta a sbarcare negli Usa. L'alto di gamma è invece
affidato alla Maserati, determinante per l'investimento nello stabilimento di
Mirafiori, annunciato pochi giorni fa, dove verrà prodotto il Levante, il primo
suv della casa di Modena. Agosto è stato il miglior mese della sua storia
nordamericana: sono state vendute 346 unità tra Quattroporte e Gran Turismo e
dall'inizio dell'anno le immatricolazioni sono aumentate dell'8%, in attesa
dell'arrivo della Ghibli. Harald Wester, capo di Maserati, è sicuro che «vi sarà
una nuova impennata con la Quattroporte a trazione integrale».

© RIPRODUZIONE RISERVATA

LOAD-DATE: September 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             494 of 2985 DOCUMENTS



                          Corriere della Sera (Italy)

                          11 settembre 2013 mercoledì
                               NAZIONALE Edizione

Montezemolo: le Ferrari resteranno esclusive, solo 7 mila l'anno;
Il presidente

BYLINE: Maurizio Donelli

SECTION: ECONOMIA; Pag. 32

LENGTH: 377 parole


FRANCOFORTE - «Ogni minuto nel mondo si vendono 95 oggetti con il marchio
Ferrari. Ecco perché sul bilancio 2013 potremmo contare su un utile di 50
milioni di euro proveniente esclusivamente dal brand. Ecco perché intendiamo
investire due miliardi di euro, totalmente auto finanziati quindi senza impegno
dell'azionista Fiat, da qui al 2017 per lo sviluppo delle nostre vetture
stradali. Ed ecco perché nei prossimi due anni ci limiteremo a una produzione
non superiore alle 7.000 auto, altrimenti finiremmo inevitabilmente per essere
meno esclusivi e perdere valore» . Luca Cordero di Montezemolo al salone
dell'auto di Francoforte, a parte le amarezze legate alla Formula 1, presenta la
nuova 458 Speciale e si

dice molto soddisfatto circa l'andamento delle immatricolazioni in tutto il
mondo, tranne che in Italia: «Devo constatare che la nostra è una politica
masochista, ci fa piacere farci del male. Non vedo purtroppo mettere mano ad
alcun provvedimento. Nel frattempo potremmo arrivare a un calo di vendite del
50% di Ferrari in Italia con gravi ripercussioni per tutto l'indotto». Per il
resto Montezemolo ha definito «clamoroso» il successo della Ferrari negli Stati
Uniti, soprattutto con il modello California. Bene anche Giappone, Hong Kong e
negli Emirati mentre in Cina si riscontra un calo generale che riguarda tutto il
settore del lusso sul quale starebbero per arrivare pesanti tassazioni. La
Germania resta il primo mercato in Europa. E l'espansione non si arresta.
Montezemolo ha annunciato che entro fine anno verranno inaugurati due nuovi show
room a Casablanca (Marocco) e a Baku (Azerbaijan ).

La decisione di mantenere stabile la produzione è stata approvata anche da
Marchionne. «E io per questo ringrazio Sergio - dice Montezemolo - perché ha ben
chiaro il valore del brand mentre fino a qualche anno fa in Fiat c'era chi
voleva far diventare la Ferrari un marchio come tanti altri. Finiremo per
favorire qualche concorrente creando lunghe liste d'attesa per i nostri modelli?
Possibile, ma almeno il valore delle nostre vetture nel tempo resta alto. La
conferma è di poco tempo fa: al concorso di eleganza per auto d'epoca a Peabble
Beach, negli Usa, una Ferrari storica è stata venduta per 25 milioni di
euro...».

© RIPRODUZIONE RISERVATA

LOAD-DATE: September 11, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             495 of 2985 DOCUMENTS



                          Corriere della Sera (Italy)

                           10 settembre 2013 martedì
                                BRESCIA Edizione

Bianca & nera

SECTION: CRONACA DI BRESCIA; Pag. 4

LENGTH: 316 parole


IN CITTA'

Fuga in tangenziale

contromano

Dopo il colpo in un appartamento si sono dati alla fuga nel modo più veloce
possibile a bordo di una Fiat Punto marrone. In tangenziale. Sì, ma contromano.
E hanno provocato pure un incidente prima di scendere e scappare a piedi. La
chiamata alla centrale di polizia era partita da via Parma nel pomeriggio: lì
tre persone (tra cui una donna) stavano mettendo a segno un furto in casa. Poi
la fuga. I tre sono stati intercettati dai poliziotti vicino al Bennet, mentre
scavalcavano la recinzione della Sud verso via Genova. Uno, di soli 15 anni, è
stato bloccato: addosso la refurtiva. PISOGNE

Postamat col trucco

In manette 41enne

Non era la prima volta. Per le forze dell'ordine quel giochino l'aveva già
adottato almeno una decina di volte, tra Bergamo e Sondrio. Stavolta è toccato a
Pisogne, ufficio postale in paese: lì lo sportello era stato manomesso in modo
da non rilasciare banconote. E convincere i correntisti di essere vittima di un
guasto. Invece no. Grazie ad un arnese chiamato «shutter» inserito nell'apposita
fessura - simile ad una forchetta - i contanti restavano «imprigionati». Fino al
momento in cui lui, rumeno di 41 anni, non tornava a rimuoverlo per prenderseli.
Ma i carabinieri l'hanno pizzicato in flagranza. E arrestato. LA RUBRICA

Incontri nel Verde

di Costanza Lunardi

Per un problema tecnico di impaginazione la consueta rubrica dedicata alla
botanica pubblicata nell'edizione di domenica del dorso di Brescia a pagina 8 è
uscita con una testatina e una firma diverse da quelle corrette. Infatti non si
trattava, come scritto, degli «Incontri urbani» curati da Massimo Minini, ma,
come si evinceva dal tenore del testo, dal titolo e dal disegno che
accompagnavano la rubrica domenicale, degli «Incontri nel verde» curati
dall'esperta di botanica Costanza Lunardi. Ci scusiamo dell'involontario errore
con i lettori e con i due autori.

LOAD-DATE: September 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             496 of 2985 DOCUMENTS



                          Corriere della Sera (Italy)

                           10 settembre 2013 martedì
                               NAZIONALE Edizione

Cassa integrazione, un anno in più a Mirafiori;
L'accordo

SECTION: ECONOMIA; Pag. 30

LENGTH: 165 parole


ROMA - Una società unica tra Mirafiori, Maserati di Grugliasco e Itca. E' questo
l'oggetto dell'accordo firmato ieri dai sindacati Fim, Uilm, Fismic, Ugl e dalla
Associazione Quadri e Capi Fiat presso l'Unione Industriale di Torino. L'intesa,
che ora dovrà essere ratificata in Regione, prevede la proroga di un anno della
cassa integrazione straordinaria a Mirafiori. Dal prossimo primo novembre,
Mirafiori e Officine Maserati saranno dunque un unico stabilimento, con una sola
procedura di cassa integrazione e con una rotazione che sarà effettuata sulla
base di tre macroaree. Ogni lavoratore sarà collocato nell'area in cui ha
prevalentemente operato. La nascita della società unica, secondo i sindacati
firmatari, non fa che suggellare la promessa della mission di Grugliasco. Nel
frattempo prosegue la Cigs allo scopo di riorganizzare la produzione e
introdurre nell'azienda i nuovi modelli: il Suv della Maserati e un modello Alfa
Romeo, un Suv e/o un'ammiraglia.

© RIPRODUZIONE RISERVATA

LOAD-DATE: September 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             497 of 2985 DOCUMENTS



                          Corriere della Sera (Italy)

                           10 settembre 2013 martedì
                               NAZIONALE Edizione

Telecom, la spinta di Telefonica Madrid apre il confronto su Telco;
Riassetto Il 28 settembre scade il termine per la disdetta del patto sulla
holding. L'attesa per la revisione del piano strategico

BYLINE: Massimo Sideri

SECTION: ECONOMIA; Pag. 30

LENGTH: 687 parole



HIGHLIGHT: Voci di un'offerta spagnola per il gruppo. Il nodo della rete La
scissione L'ipotesi di una scissione di equity e debiti di alcuni soci per
terminare l'esperienza della cassaforte


Se non siamo già nella fase del nervosismo poco ci manca: in Telco ieri, la
cassaforte che detiene il 22,4% di Telecom Italia, si respirava preoccupazione a
corrente alternata. I livelli rimangono virtualmente due: al piano superiore di
Telco gli incontri tra i soci - Telefonica che ha il 46,18%, Intesa Sanpaolo e
Mediobanca che hanno un 11,62% ciascuna e Generali che detiene il restante
30,58% - ci sono stati e ci sono. La fase di trattativa con Telefonica però
appare ancora incerta e senza grossi punti di contatto tra le parti. Tanto che
la linea che sembra prevalere tra i soci italiani è che si prenderà tutto il
tempo disponibile, cioè fino al 28 settembre quando si chiuderà la finestra per
la disdetta anticipata del patto. Ed è oltre questa data che sembra emergere una
novità: senza un accordo per le quote (Mediobanca e Generali hanno già mostrato
una generale disponibilità alla cessione) Telco potrebbe anche finire la sua
resistibile esistenza qui, con il ritiro di equity e debito dalla cassaforte da
parte di uno o più soci. Tecnicamente non sarebbe una disdetta ma una scissione
con complessità non secondarie.

Non è un caso se qualcuno riesuma il caso dei Benetton che proprio in Telco nel
2009 chiesero la scissione dal patto dove erano presenti con Sintonia (uscirono
con il 2% di Telecom più 300 milioni di debito). La richiesta finita sul tavolo
dell'assemblea straordinaria il 26 novembre di quattro anni fa sfociò infine, su
richiesta del board, in un contestuale acquisto di azioni Telecom in contanti da
parte di Sintonia e acquisto in contanti e annullamento da parte di Telco
dell'intera partecipazione detenuta da Sintonia nel capitale sociale di Telco
stessa (al tempo l'operazione fu conclusa sulla base di un prezzo Telecom di 2,2
euro per azione). La ratio di una mossa di questo genere sarebbe quella di
rendere improvvisamente Telecom contendibile (con la scomparsa di Telco il primo
socio sarebbe Telefonica con il 10% circa ). La conseguenza immediata sarebbe la
crescita del valore dell'azione.

Da parte sua Telefonica non sembra meno preoccupata nonostante le voci di una
possibile offerta. Se qualcuno ha già parlato di prezzi allora le due posizioni
devono essere molto distanti (non è un segreto che con Telecom a 60 centesimi ci
stiano perdendo, e molto, tutti).

D'altra parte al piano inferiore, cioè in Telecom Italia, i problemi non sono
minori. A Cernobbio durante il week-end appena concluso, il presidente Franco
Bernabè ha parlato della necessità di un progetto industriale con partner alla
pari. È probabile che lo stesso Alierta si stia parlando, saltando da un piano
all'altro, anche con Telecom. Ma a questo punto è difficile se non impossibile
che durante il board del 18 settembre si possa discutere di qualcosa che non
rientri nei temi prettamente industriali. Quella di Telecom è una classica
situazione ad «opzioni aperte». Ancora di più con Naguib Sawiris prudente ma
comunque alla finestra. Peraltro le complessità che Telefonica deve affrontare
per potere salire in Telco e iniziare il lungo percorso verso l'eventuale
fusione non sono poche: a partire dallo scorporo della rete e dal dossier
brasiliano (il gruppo controlla il primo operatore nel Paese sudamericano, Vivo,
mentre Telecom ha il secondo, Tim Brasil).

L'unica opzione che i soci mostrano di non poter più tollerare è lo «status
quo».

msideri@corriere.it

© RIPRODUZIONE RISERVATA

1

Verso lo scioglimento della cassaforte

I soci di Telco hanno tempo fino al 28 settembre per disdettare il patto a cui è
vincolato il 22% di Telecom Italia. Primo socio di Telco è Telefonica con il
46%, seguita da Generali, Intesa Sanpaolo e Mediobanca

2

L'ipotesi Telefonicae il controllo del gruppo

Secondo alcune indiscrezioni nei giorni scorsi Telefonica avrebbe presentato
agli altri soci di Telco una proposta per assumere il controllo di Telecom
Italia in vista dello scioglimento del patto

3

La trattativa con Cdp per separare la rete

L'eventuale trattativa sul riassetto di Telecom si andrebbe a sovrapporre a
quella avviata da tempo sullo scorporo della rete di trasmissione, di cui il
gruppo sta discutendo con la Cdp

LOAD-DATE: September 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             498 of 2985 DOCUMENTS



                          Corriere della Sera (Italy)

                           10 settembre 2013 martedì
                               RIBATTUTA Edizione

Ft: le ipotesi per il dopo Marchionne;
«Financial Times»

SECTION: ECONOMIA; Pag. 33

LENGTH: 103 parole


MILANO - Chi sarà il successore del numero uno della Fiat, Sergio Marchionne? Si
è esercitato nella risposta il Financial Times alla vigilia del Salone dell'auto
di Francoforte, l'appuntamento europeo più importante per i costruttori. Il
quotidiano economico della City ha indicato come «possibile successore» Alfredo
Altavilla, attuale direttore operativo Emea e capo dello sviluppo, e Harald
Wester, ceo di Alfa Romeo, Abarth e Maserati. Né Marchionne né il presidente del
Lingotto, John Elkann parteciperanno al Salone di Francoforte. Tra le ipotesi
dell'assenza la preparazione dell'Ipo di Cnh.

© RIPRODUZIONE RISERVATA

LOAD-DATE: September 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             499 of 2985 DOCUMENTS



                          Corriere della Sera (Italy)

                           10 settembre 2013 martedì
                               NAZIONALE Edizione

Bene Mediaset e Fonsai Il recupero di Class;
Piazza Affari

BYLINE: GIACOMO FERRARI

SECTION: ECONOMIA; Pag. 35

LENGTH: 179 parole


In assenza di dati macroeconomici di rilievo e in attesa di novità sulla
situazione in Siria, le Borse europee hanno chiuso in sostanziale equilibrio la
prima seduta della settimana. Non è stato così per Piazza Affari che ha chiuso
ai massimi di giornata, con l'indice Ftse-Mib in progresso dell'1,16%. A guidare
i rialzi il titolo Fiat (+6,02%): la notizia che l'amministratore delegato
Sergio Marchionne ha annullato per impegni di lavoro la sua partecipazione al
salone dell'auto di Francoforte ha infatti innescato una ridda di ipotesi su
possibili nuove alleanze per il gruppo del Lingotto. Ma sono cresciute
significativamente anche Fonsai (+4,87%) e Mediaset (+4,82%) nel giorno in cui è
iniziata la discussione in Senato sulla decadenza di Silvio Berlusconi. Bene
anche i bancari, a partire da Mediobanca (+3,60%) e Unicredit (+3,11%). Fuori
dal paniere delle blue-chips, inoltre, balzo di Class Editori (+8,78%). Maglia
nera invece per Monte Paschi (-2,82%), penalizzata dalla prospettiva di un
aumento di ca]pitale per rimborsare i Monti bonds.

© RIPRODUZIONE RISERVATA

LOAD-DATE: September 10, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved


                             500 of 2985 DOCUMENTS



                          Corriere della Sera (Italy)

                            9 settembre 2013 lunedì

Finanza I 5 anni che (non) hanno cambiato il mondo;
Focus Unicredit, Intesa, Mediobanca, Generali e Montepaschi: quanti volti nuovi.
Ma l'esposizione al rischio sistemico non è diminuita

BYLINE: STEFANO RIGHI

SECTION: CORRIERECONOMIA; Pag. 4

LENGTH: 1057 parole



HIGHLIGHT: Le norme sono cambiate poco e il vero timore è che gli istituti di
credito non si siano rafforzati abbastanza La minor esposizione sui prodotti
derivati ha «salvato» il credito Solo Fiat, tra i grandi gruppi italiani, ha
saputo trarre vantaggio


L o tsunami iniziò ad agitare le acque ben prima di quel lunedì 15 settembre
2008, quando il fallimento di Lehman Brothers disse a tutto il mondo che il re
della finanza senza regole era nudo. Era il luglio del 2007 quando a Miami saltò
il banco del mercato immobiliare. I palazzoni dell'Ikon su Brickell Avenue, tre
torri da 1.700 appartamenti con superba vista sulla baia e l'oceano sullo
sfondo, si trasformarono da sogno a incubo: ferme le gru, a casa gli operai, al
diavolo i soldi investiti. Fine. L'onda creatasi a Miami arrivò a travolgere
Fannie Mae e Freddie Mac, le due agenzie governative che garantiscono i mutui
negli Stati Uniti, una settimana prima di travolgere Lehman. Solo l'impegno del
governo e 1.765 milioni di dollari dei contribuenti americani permisero il loro
salvataggio. Lehman no, non venne salvata, la si lasciò affondare con il suo
carico di storia ultracentenaria e una zavorra di debiti assai più recenti. Fu
il momento più drammatico e cinematografico della crisi che, misurata con i
valori di Borsa, toccò il suo punto più profondo il 9 marzo dell'anno
successivo.

Da allora molto è cambiato, non solo negli Stati Uniti ( vedi pagina 5 ), anche
in Italia, dove tutto arriva con ritardo. Complice lo tsunami americano, le
crisi internazionali e qualche scelta sbagliata anche la prima linea
dell'industria e della finanza italiana ha mutato volto in questi cinque anni.
Solo Fiat ha saputo approfittare dello stravolgimento in corso, leggendo prima e
meglio di altri le opportunità che si venivano a creare. A Torino allora, come
oggi, governavano John Elkann e Sergio Marchionne che dalla crisi e dalla
straordinaria operazione Chrysler sono usciti più forti di prima. Gli altri no,
più forti non sono, ma diversi e in attesa di una ripresa che tarda a
concretizzarsi.

Nuovi paradigmi

Se i due colossi energetici Eni ed Enel erano già allora guidati da Paolo
Scaroni e Fulvio Conti, i primi cinque gruppi finanziari d'Italia hanno cambiato
volto e condottiero, dall'Unicredit di Alessandro Profumo, a Intesa di Corrado
Passera, da Mediobanca presieduta da Cesare Geronzi, alle Generali che erano
guidate da Giovanni Perissinotto con Antoine Bernheim presidente, fino al Monte
dei Paschi, allora con Giuseppe Mussari alla guida e in piena ubriacatura dopo
la pesantissima acquisizione di Antonveneta, che trasformò una banca poco più
che regionale nel terzo gruppo creditizio d'Italia.

Era un panorama quasi completamente diverso. In via Nazionale sedeva Mario
Draghi, governatore della Banca d'Italia e la Bce, a Francoforte, era guidata da
Jean-Claude Trichet, mentre Ben Bernanke era già allora presidente della Federal
reserve. Il capo del governo italiano era Silvio Berlusconi, con Giulio Tremonti
ministro delle Finanze, mentre a Washington volgeva al termine il secondo
mandato di George W. Bush e Barack Obama era solo il candidato a Capitol hill
che alle primarie democratiche di Denver aveva fatto fuori l'ex First lady
Hillary Rodham Clinton.

Cambiamenti

Cinque anni, un'eternità anche in Italia. Persino dietro alla prima fila di
banche, molto è cambiato. Alla Popolare di Milano era ancora il tempo di Roberto
Mazzotta presidente e Fiorenzo Dalu direttore generale, Pier Francesco Saviotti
meditava se entrare nel cda della Tassara di Romain Zaleski e il Banco Popolare
era in mano a Fabio Innocenzi. In Ubi si stava completando il mandato di
Giampiero Auletta Armenise, che a novembre si sarebbe dimesso per lasciar posto
a Victor Massiah, mentre i due consigli della governance duale erano presieduti
da Corrado Faissola ed Emilio Zanetti. Proprio il sistema duale veniva, in quei
giorni, abbandonato dalla Mediobanca di Geronzi per un repentino ritorno, dopo
poco più di un anno, alla governance tradizionale. Operazione, questa, che
avrebbe poi condotto Geronzi a lasciare piazzetta Cuccia per la presidenza delle
Generali, allora guidate dal ticket Perissinotto-Sergio Balbinot. Anche gli
svizzeri non se la passavano bene: Ubs iscrisse a bilancio svalutazioni per 45
milioni di dollari, accompagnò alla porta il presidente della grande corsa,
Marcel Ospel e per prima chiese la restituzione dei bonus milionari ai propri
manager. Già, i bonus e i meccanismi incentivanti che hanno alimentato il falò
delle vanità finanziarie, un castello di carte diventato troppo pesante per
reggersi. Da lì è iniziata l'opera di redenzione mai completata. I mercati
finanziari, cinque anni dopo, hanno cambiato molti protagonisti, ma si reggono
sui medesimi meccanismi di allora. Le banche italiane continuano ad essere più
solide rispetto ad istituti di altri paesi perché meno esposte su posizioni di
finanza derivata. I disastri accaduti negli Stati Uniti, in Gran Bretagna, in
Francia e in Spagna, con il pesante intervento dello stato, non si sono
fortunatamente visti attorno a Piazza Affari. E anche rispetto a certi istituti
tedeschi la posizione di solidità dei gruppi italiani è invidiabile. Manca,
certo, la crescita economica, ma questo è un altro argomento.

Le nuove regole

Nella prevenzione di altri, possibili, disastri finanziari è invece venuta meno,
in Italia come altrove, la focalizzazione su «il» punto nodale. È vero che si
sono stretti i cordoni della borsa, chiudendo però la stalla dopo l'uscita del
bestiame, ma non basta certo razionalizzare il credito e i prestiti per i mutui
casa per arrivare a risolvere un problema tanto complesso. Anzi. Il timore è che
i rafforzamenti patrimoniali possano non essere sufficienti. Soprattutto, è
nella separazione tra banche dedite ad attività con la clientela retail e banche
specializzate nella finanza di impresa che si può incidere con maggior
efficacia. Il Glass-Steagall Act promulgato in America all'indomani della grande
crisi del 1929 ha retto il mercato finanziario più importante al mondo fino al
1999, quando il presidente Bill Clinton, promulgando il Gramm-Leach-Biley Act di
fatto abrogava le disposizioni che imponevano la separazione tra attività
bancaria tradizionale e merchant bank , aggiungendo addirittura la possibilità
di sconfinare nel mondo assicurativo e dando il via alla corrida che si
concluderà meno di un decennio dopo. Su questo punto, anche in Italia, resta
molto da fare. Il Glass-Steagall Act ha funzionato (bene) per 70 anni. Si
potrebbe copiarlo.

@Righist

RIPRODUZIONE RISERVATA

Intesa

Mediobanca

Generali

Montepaschi

LOAD-DATE: September 9, 2013

LANGUAGE: ITALIAN; ITALIANO

PUBLICATION-TYPE: Giornale

JOURNAL-CODE: CORSERA


                         Copyright 2013 RCS Mediagroup
                              All Rights Reserved
